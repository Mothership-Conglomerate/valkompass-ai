[
  {
    "url": "https://www.vansterpartiet.se/var-politik/politik-a-o/",
    "content": "Politik A-Ö\n\nVänsterpartiet är ett parti som arbetar för rättvisa och jämlikhet. Vi är en sammanslutning av tusentals människor som arbetar tillsammans för det målet över hela Sverige på många olika sätt: på torget, i bostadsområdena, i kommunen och riksdagen.\nAllt vi gör har samma mål: att förändra samhället, att göra män och kvinnor jämlika, att ta bort klasskillnader och andra orättvisor, att skapa hållbara lösningar. Det är därför vi med stolthet kallar oss för ett socialistiskt och feministiskt parti på ekologisk grund."
  },
  {
    "url": "https://www.vansterpartiet.se/var-politik/politik-a-o/abort/",
    "content": "Abort\n\nAlla kvinnor ska ha rätt att bestämma över sin egen kropp. Fri abort är en förutsättning för att alla barn som föds ska vara välkomna men är också en hälsofråga för kvinnor, både fysiskt och psykiskt. Det är kvinnans rätt att avgöra om och när hon vill ha barn.\nDet finns två typer av abort, medicinsk och kirurgisk. Under år 2023 var 96 procent av alla aborter medicinska. Flest aborter sker även tidigt. 63 procent genomfördes föres vecka 7 och nästan 94 procent före vecka 12. Cirka en procent av alla aborter utförs efter vecka 18. Efter den 18:e graviditetsveckan behövs tillstånd av Socialstyrelsen för att få göra abort. Då måste det finnas särskilda skäl till aborten.\nDet finns i dag en debatt om sena aborter och i framtiden kommer kanske läkarvetenskapen kunna rädda foster tidigare än idag. Det får inte betyda att aborträtten krymps.\nRätten till säker abort är lagfäst i Sverige, men långt ifrån en självklarhet. Tvärtom ifrågasätts aborträtten ständigt. Runt om i världen skärps abortlagstiftningen. Vänsterpartiet motsätter sig varje inskränkning i aborträtten och menar att Sverige aktivt måste arbeta för flickors och kvinnors rättigheter i hela världen. Vi vet att inskränkningar i aborträtten inte innebär färre, utan bara farligare aborter.\nÄven i Sverige finns grupper som ifrågasätter och kritiserar den svenska rätten till abort. I dag kan rätten inskränkas genom ett enkelt riksdagsbeslut. Vänsterpartiet anser därför att skyddet för aborträtten måste stärkas. Därför är det positivt att regeringen tillsatt en utredning som bl.a. ska se över om rätten till abort ska skrivas in i grundlagen."
  },
  {
    "url": "https://www.vansterpartiet.se/var-politik/politik-a-o/anstallningstrygghet/",
    "content": "Anställningstrygghet\n\nEn stark arbetsrätt är avgörande för löntagarnas trygghet på arbetsmarknaden. Det ger den enskilde arbetstagaren ett grundläggande skydd mot arbetsköparnas godtycke. Samtidigt ger det arbetstagarna en kollektiv styrka gentemot arbetsköparna.\nUnder de senaste decennierna har arbetsrätten försvagats i Sverige. Lagen om anställningsskydd (LAS) har successivt urholkats: arbetsgivarnas möjlighet att göra undantag från turordningsreglerna har utökats, tiden för återanställningsrätt har förkortats och allmän visstidsanställning (numera särskild visstidsanställning) har införts. De förändringar i arbetsrätten som den socialdemokratiska regeringen drev igenom i juni 2022, som bygger på parternas principöverenskommelse, innebär ytterligare försämringar av anställningstryggheten.\nAngreppen på anställningsskyddet har ökat otryggheten på den svenska arbetsmarknaden. Andelen otrygga jobb har ökat kraftigt och den mest otrygga formen av tillfällig anställning, behovsanställning, har ökat mest. Från att ha varit ett av länderna med starkast anställningsskydd för visstidsanställda har Sverige blivit ett land i bottenligan. De förändringar i arbetsrätten som genomfördes 2022 försämrade anställningstryggheten även för fast anställda.\nParallellt med att anställningsskyddet försämrats har nya digitala plattformar för förmedlandet av tjänster lett till framväxten av plattformsföretag. Plattformsföretagens affärsmodell går ut på att undvika att anställa. De som arbetar på uppdrag av plattformsföretagen behandlas som uppdragstagare. Arbetet delas ut i form av tillfälliga påhugg, och ofta till mycket låga ersättningar som ensidigt dikteras av plattformarna. Plattformsföretagen dumpar löner och villkor och undgår arbetsgivaransvar.\nVänsterpartiet säger nej till alla former av försämringar av anställningstryggheten. Vi vill istället minska de otrygga anställningarna, stärka anställningsskyddet och öka arbetstagarnas trygghet. Löntagarna på svensk arbetsmarknad behöver mer trygghet – inte mindre. Vi behöver fler trygga jobb – inte färre. Anställningsskyddet behöver stärkas – inte luckras upp.\nVänsterpartiet vill bland annat:\nAtt särskild visstidsanställning avskaffas och att det istället införs objektiva kriterier för när det är tillåtet med visstidsanställningar. Det ska krävas särskilda skäl för att anställa någon tillfälligt.\nAtt LAS ändras så att hyvling av den anställdes sysselsättningsgrad förbjuds.\nAtt rätten för arbetsgivare att ensidigt undanta tre personer från turordningen ska tas bort ur LAS.\nAtt plattformsföretagen ska betraktas som arbetsgivare och att de som utför arbetet, plattformsarbetarna, ska betraktas som arbetstagare – med de rättigheter och skyldigheter som följer av detta."
  },
  {
    "url": "https://www.vansterpartiet.se/var-politik/politik-a-o/antirasism/",
    "content": "Antirasism\n\nVänsterpartiet vill ha ett samhälle för alla, fritt från rasism. Rasism sorterar och underordnar människor och därför är rasism ett hinder för rättvisa och jämlikhet.\nI dagens Sverige har klassamhället både färg och kön. Det får konsekvenser för livets alla aspekter: var du kan hitta bostad, vilket arbete du kan få och till vilken lön, hur ditt hälsotillstånd är, hur trygg du kan känna dig i det offentliga rummet och hur länge du förväntas leva. Med nuvarande politik förstärks dessa skillnader, klyftorna vidgas. Det blir tydligt i livets början såväl som i dess slutskede.\nRasismen kommer i olika former och tar sig olika uttryck. Den varierar beroende på kontext, över tid och rum och kombineras med andra maktordningar och diskrimineringsgrunder. Antisemitism har en alldeles särskild plats och funktion som kugghjul i den rasistiska motorn. Det är samma antisemitiska föreställningar som upprepats gång på gång under historien som förekommer än idag.\nFör att skydda sina intressen söker högern och den ekonomiska eliten allt oftare stöd av rasister som använder flyktingar och muslimer som syndabockar för alla problem. Men att samhället rustats ned och klyftorna ökat är inte en konsekvens av att vi tar emot flyktingar. Högern och den ekonomiska eliten har inga lösningar på samhällets problem, istället leder splittringen till att samhället och sammanhållningen försämras för oss alla. Det skapar våld och rasism mot dem av oss som är afrosvenskar, romer, muslimer, judar och många andra och innebär en ökad ojämlikhet. Otryggheten splittrar oss och ställer oss mot varandra. Så kan villkor, löner och trygghetssystem dumpas. Därför är facklig organisering så viktig för Vänsterpartiet. Det är bara tillsammans vi kan göra skillnad.\nKampen mot rasism måste föras på flera nivåer: mot strukturell rasism och diskriminering, mot uttalat rasistiska grupper och partier, mot rasistiska tendenser i etablerade partiers politik, mot ökande klasskillnader och för en generell välfärdspolitik som omfattar alla, oavsett vem du är. Vänsterpartiet är emot all slags rasism, oavsett var den förekommer och vilka uttryck den tar sig."
  },
  {
    "url": "https://www.vansterpartiet.se/var-politik/politik-a-o/arbetskraftsinvandring/",
    "content": "Arbetskraftsinvandring\n\nArbetskraftsinvandringen har historiskt varit positiv för Sverige och bidragit till vårt lands utveckling. En väl fungerande arbetskraftsinvandring kan även framöver tillföra mycket för såväl den enskilde som kommer hit för att arbeta som för svensk ekonomi och arbetsmarknad.\nArbetskraftsbrist inom olika branscher och yrken kan hanteras. Människor som kommer hit bidrar med nya kunskaper och nya kontaktytor skapas.\nFör att arbetskraftsinvandringen ska bidra positivt för arbetstagaren, arbetsgivaren och hela samhället måste det finnas garantier för att de som invandrar inte utnyttjas och inte heller används för att dumpa löne- och arbetsvillkoren på den svenska arbetsmarknaden. Det kräver ett rättvist system för arbetskraftsinvandring.\nNuvarande system för arbetskraftsinvandring, som infördes av alliansregeringen och Miljöpartiet 2008, är riggat för att arbetsgivare ska kunna ta hit lågbetald arbetskraft. Det har lett till lönedumpning, utnyttjande, osund konkurrens och ren arbetslivskriminalitet. Det är hög tid att införa ett rättvist system för arbetskraftsinvandring.\nVänsterpartiet har länge drivit på för att förändra nuvarande system för arbetskraftsinvandring. Våra huvudkrav på förändringar avseende arbetskraftsinvandring är följande:\nÅterinför den myndighetsbaserade arbetsmarknadsprövningen. Frågan om brist och påföljande arbetskraftsbehov ska prövas av Arbetsförmedlingen, i samråd med arbetsmarknadens parter. Arbetstillstånd ska endast ges till de branscher där det råder arbetskraftsbrist.\nHeltidsanställning som krav för arbetstillstånd.\nVandelsprövning av arbetsgivare som söker arbetstillstånd för utländska arbetstagare innan arbetstillstånd beviljas.\nArbetskraftsinvandrare som träder fram och berättar om missförhållanden hos arbetsgivaren ska få stanna i Sverige tillståndstiden ut och ges möjlighet att söka en ny anställning.\nStraff för arbetsgivare som utnyttjar arbetskraftsinvandrare och skadestånd till den arbetstagare som drabbas.\nUnder senare år har bristerna i det nuvarande systemet för arbetskraftsinvandring blivit allt tydligare för allt fler. Ett flertal granskningar har visat på allvarliga missförhållanden och ren arbetslivskriminalitet. Därtill har problemen med s.k. kompetensutvisningar uppmärksammats vid ett flertal tillfällen, dvs. utvisningar av arbetskraftsinvandrare som inte uppfyller vissa regler, exempelvis vad gäller lönenivå m.m.\nInförandet av nya, betydligt högre försörjningskrav för arbetskraftsinvandrare, innebär ett slag mot svenska modellen, och leder till att kollektivavtalen nedvärderas. Vänsterpartiet står upp för den svenska modellen och menar att det är parterna på arbetsmarknaden, inte politiker, som ska besluta om vilka löner som ska råda i olika branscher. Kravet på högre försörjningskrav kommer inte att stoppa oseriösa arbetsgivares exploatering av arbetskraftsinvandrare genom att utlova en viss lönenivå och därefter erbjuda en helt annan när arbetskraftsinvandraren väl kommer till Sverige och börjar jobba. Med regeringens förslag försvåras dessutom rekrytering och möjligheterna att klara kompetensbehoven i t.ex. välfärden. För att komma till rätta med utnyttjandet av arbetskraftsinvandrare på svensk arbetsmarknad krävs helt andra åtgärder.\nDet ska vara arbetsmarknadens behov som ska styra arbetskraftsinvandringen – inte högerregeringens behov av att minska invandringen."
  },
  {
    "url": "https://www.vansterpartiet.se/var-politik/politik-a-o/arbetsmarknad/",
    "content": "Arbetsmarknadspolitik\n\nVänsterpartiet vill återskapa den aktiva arbetsmarknadspolitiken. Sverige har tidigare varit ett föregångsland beträffande arbetsmarknadspolitiken. Den byggde på generöst stöd till vetenskapligt beprövade metoder, och bidrog till att Sverige var ett av de länder där arbetslösheten länge var lägst i Europa.\nStyrkan bestod bland annat i att arbetsmarknadspolitiken uppdaterades kontinuerligt mot verkliga behov, och därför klarade av att rusta arbetslösa för att ta jobb i branscher som hotades av arbetskraftsbrist. Satsningar på ett sammanhållet system med arbetsmarknadspolitiska utbildningar var en avgörande komponent i detta.\nVänsterpartiet vill bland annat:\nAvbryt experimentet med privat arbetsförmedling! Styr om resurserna för att kraftigt förbättra Arbetsförmedlingens service till arbetsgivare och arbetssökande.\nAvsätt resurser för att utveckla moderna digitala plattformar och för att investera i ett brett rekryterings- och utbildningsarbete.\nGe Arbetsförmedlingen resurser för att kunna anställa och behålla fler erfarna arbetsförmedlare – så att likvärdigt stöd kan ges till arbetslösa i hela landet.\nSäkerställa att arbetsförmedlare får fördjupade kunskaper i bland annat funktionshinderfrågor och företagsekonomi. Det är en förutsättning för att bättre kunna stödja arbetsgivare som anställer personal långt från arbetsmarknaden."
  },
  {
    "url": "https://www.vansterpartiet.se/var-politik/politik-a-o/jobb-och-arbetsloshet/",
    "content": "Jobb och arbetslöshet\n\nDen ekonomiska politiken ska inriktas mot full sysselsättning. Vårt mål är att alla som har möjlighet att arbeta ska kunna göra det.\nEn trygg inkomst ger människor större frihet. Arbetslösheten är ett samhällsmisslyckande och ett stort slöseri med mänskliga resurser. Hög arbetslöshet innebär ökad makt för företagen på de arbetandes bekostnad. Under hot om uppsägningar kan lönerna pressas ned, arbetsförhållandena försämras och anställningstryggheten luckras upp. I osäkra tider måste våra socialförsäkringar bidra med trygghet. A-kassan måste stärkas om människor ska kunna lita på den. Vårt förslag innebär att 80 procent av löntagarna ska få 80 procent av sin tidigare lön om de blir arbetslösa. Vänsterpartiet vill också sluta skatteklyftan så att sjukpenning och arbetslöshetsersättning beskattas lika som lön.\nDen svenska ekonomin präglas av hög arbetslöshet samtidigt som stora investeringar måste till. Det saknas inte arbetsuppgifter. Social, ekologisk och ekonomisk hållbarhet har av gårdagens ekonomi behandlats som ett besvärande särintresse, det måste istället bli hjärtat i framtidens ekonomi.\nKlimatkrisen innebär att staten måste ta ansvar för ett stort investeringsprogram. Rätt hanterat kan detta investeringsprogram bli en katalysator för ökad produktivitet, minskad arbetslöshet och en modernisering av det svenska samhället.\nVi behöver investera i infrastruktur, energieffektivisering och ny teknik för att ställa om ekonomin i en mer klimatvänlig riktning. Bostadsbristen i storstäderna måste byggas bort och inom välfärden finns stora eftersatta behov. Dessa investeringar håller uppe efterfrågan samtidigt som de stärker Sveriges långsiktiga tillväxtförutsättningar.\nVi föreslår bland annat:\nSverige måste sätta upp ett investeringsmål, både för att klara klimatomställningen, men också för att investera i eftersatt underhåll i alltifrån vatten- och avloppssystem till järnvägen.\nFör att finansiera den gröna omställningen föreslår Vänsterpartiet att dagens överskottsmål ersätts med ett mål för de offentliga finanserna som möjliggör den gröna omställningen. Vänsterpartiet föreslår att målet för den offentliga sektorns finansiella sparande sätts till -1 procent av BNP över en konjunkturcykel för den närmaste 8 årsperioden, med start 2025.\nRiksbankens inflationsmål bör kompletteras med ett sysselsättningsmål\nStora satsningar på fler anställda och högre kvalitet inom vård, skola och omsorg\nUtbildningsinsatser för att höja kunskaper och kompetens i bred bemärkelse\nUtbyggd och förbättrad arbetsförmedling i hela landet\nGrön industripolitik som bygger på innovationer och hållbarhet"
  },
  {
    "url": "https://www.vansterpartiet.se/var-politik/politik-a-o/a-kassa/",
    "content": "A-kassa\n\nEn trygg inkomst ger människor större frihet. Arbetslösheten är ett samhällsmisslyckande och ett stort slöseri med mänskliga resurser. I osäkra tider måste våra socialförsäkringar bidra med trygghet. A-kassan måste stärkas om människor ska kunna lita på den. För att den som förlorar jobbet ska kunna få goda möjligheter att antingen ställa om eller hitta ett jobb som motsvarar ens kompetens behöver a‑kassan ge en rimlig ersättning\nDärför föreslår Vänsterpartiet att:\nDen högsta dagpenningen och grundbeloppet höjs.\nErsättningsnivån höjs till 80 procent för hela ersättningsperioden samt för tid med aktivitetsstöd,\nKvalificerings- och ersättningsvillkoren förbättras och studerandevillkoret återinförs\nA-kassans ersättningsbelopp indexeras så att de kopplas till den allmänna löneutvecklingen.\nFörslaget innebär att 80 procent av löntagarna får 80 procent av sin tidigare lön om de blir arbetslösa.\nDe förstärkningar av arbetslöshetsförsäkringen som Vänsterpartiet föreslår innebar att vi i vårt svar på regeringens höstbudget lade oss betydligt högre än något annat parti i vår budget för utgiftsområdet arbetsmarknad. Vänsterpartiet är det enda partiet som aktivt driver på för en politik för en starkare a-kassa. Vi hoppas att fler ska omfamna dessa högst rimliga förslag. I grunden handlar det om att se till att försäkringen fungerar som den ursprungligen var tänkt, dvs som en solidarisk omställningsförsäkring som bidrar till att stärka arbetslösa och värna kollektivavtalen, och inte (som idag) vara utformad för att fungera som regressivt ekonomiskt påtryckningsmedel mot arbetslösa för att tvinga dem att ta jobb till lägre löner och sämre villkor."
  },
  {
    "url": "https://www.vansterpartiet.se/var-politik/politik-a-o/arbetsmiljo/",
    "content": "Arbetsmiljö\n\nAlla människor har rätt att arbeta i en trygg och säker arbetsmiljö. Idag har många en arbetsmiljö som präglas av stress, låg bemanning, tunga lyft och monotona arbetsuppgifter. Detta märks inte minst i kvinnodominerade yrken som inom sjukvården, skolan, socialtjänsten och äldreomsorgen. Det vill vi ändra på.\nVänsterpartiet vill ha ett hållbart arbetsliv där människor orkar jobba till pensionsålder utan att slitas ut i förtid. Arbetsmiljöarbetet måste utvecklas och stärkas. Skyddsombudens möjligheter att verka måste förbättras. Samtidigt måste de anställdas rätt till lärande, kompetensutveckling och inflytande över arbetsorganisationen öka.\nVänsterpartiet vill bland annat:\nAtt regionala skyddsombud ska få rätt att verka på arbetsplatser med kollektivavtal även om det för tillfället inte finns någon medlem där\nAtt Arbetsmiljöverket ska få tillräckliga resurser för att kunna anställa fler arbetsmiljöinspektörer, så att Sverige kan leva upp till ILO-konventionen om 1 arbetsmiljöinspektör per 10 000 arbetstagare.\nLagstifta om att skyddsombud ska få rätt till 5 dagars utbildning för sitt uppdrag, samt rätt till vidareutbildning och fortbildning en dag per år.\nAtt alla anställda ges tillgång till en effektiv och kvalitetssäkrad företagshälsovård\nÖka resurserna till forskning, utbildning, tillsyn och förebyggande arbetsmiljöarbete.\nTillsätta en statlig kriskommission som tar ett helhetsgrepp kring dödsolyckor i arbetslivet och föreslår konkreta åtgärder för att vända utvecklingen. I en sådan kommission bör företrädare för fack, arbetsgivare och berörda myndigheter ingå.\nSkärpa straffen för arbetsmiljöbrott och säkerställa att företag som återkommande gör sig skyldiga till arbetsmiljöbrott straffas hårdare."
  },
  {
    "url": "https://www.vansterpartiet.se/var-politik/politik-a-o/arbetstidsforkortning/",
    "content": "Arbetstidsförkortning\n\nVänsterpartiet vill ha ett mänskligt och rättvist samhälle där människor har reella möjligheter att utvecklas och leva berikande liv.\nVi vill ha en hållbar arbetsmarknad där människor orkar jobba till pensionsåldern utan att slitas ut i förtid. Vi vill ha bättre förutsättningar för par att leva jämställt. För att uppnå detta krävs en generell arbetstidsförkortning.\nFörutsättningarna för en generell arbetstidsförkortning är i flera avseenden goda. Produktiviteten har fördubblats i Sverige sedan 1970-talet. Samtidigt har löneandelen av det samlade produktionsresultatet sjunkit. Det ekonomiska utrymmet för en arbetstidsförkortning med bibehållen lönenivå är alltså betydande i ekonomin som helhet. Hur detta kan tas till vara och komma till stånd i praktiken skiljer sig dock avsevärt åt mellan olika branscher. Det kan bero både på tillgången på relevant arbetskraft och på förhandlingssituationen gentemot arbetsköparsidan. På sikt är det nödvändigt att arbetstidsförkortning får genomslag i den lagstadgade normalarbetstiden för att det inte ska uppstå stora klyftor mellan olika grupper på arbetsmarknaden i detta avseende. Vänsterpartiet anser att förkortningen ska ske på ett sådant sätt att arbetstagarnas inkomster inte minskar.\nSamtidigt som förutsättningarna för en generell arbetstidsförkortning är goda är behovet av en arbetstidsförkortning stort. Arbetslivet präglas i dag av en ökad intensitet, stress och ett högt tempo. Detta leder i sin tur till ohälsa, stressrelaterade sjukdomar och sjukskrivningar. Den ojämlika fördelningen av det obetalda hemarbetet mellan kvinnor och män kvarstår, liksom det faktum att fler kvinnor än män arbetar deltid, vilket minskar kvinnors ekonomiska självständighet. Utöver detta kräver jordens ekologiska bärkraft ett annorlunda konsumtionsmönster med lägre förbrukning av icke\nförnybara resurser. En generell arbetstidsförkortning skulle bidra till att minska ohälsan, öka jämställdheten, minska klyftorna på arbetsmarknaden och bidra till en mer hållbar utveckling.\nDe senaste åren har det genomförts flera försök med arbetstidsförkortning på kommunal och regional nivå, ofta på Vänsterpartiets initiativ. Utvärderingar visar att försöken haft mycket goda resultat, i synnerhet vad gäller arbetstagarnas hälsa, återhämtning och välbefinnande. Vänsterpartiet har även föreslagit en nationell satsning som innebär att staten avsätter medel för att införa sex timmars arbetsdag med bibehållen lön på ett arbetsställe i varje kommun och region i Sverige.\nVänsterpartiet vill tillsätta en utredning med uppdraget att belysa möjligheterna till en generell arbetstidsförkortning. Utredningens uppdrag ska lägga fram förslag på hur arbetstidsförkortning med bibehållen lön kan införas, och samtidigt ge parterna i uppdrag att utforma arbetstidsförkortningen så att hänsyn tas till de olika förutsättningarna som råder inom olika branscher."
  },
  {
    "url": "https://www.vansterpartiet.se/var-politik/politik-a-o/banker/",
    "content": "Banker\n\nBankerna ska vara till för vanligt folk, inte bara för storföretagen. Därför har Vänsterpartiet lagt en rad förslag för att stärka kundernas ställning gentemot bankerna. Vi vill också hindra bankerna från att agera så att samhällsekonomin hotas.\nDe senaste åren har de svenska hushållen varit hårt pressade av höga räntor och hög inflation. Sverige har en mycket hög koncentrationsgrad på bolånemarknaden, där de fyra storbankerna, SEB, SHB, Nordea och Swedbank kontrollerar runt 80 procent av marknaden. Den bristande konkurrensen har bidragit till att de svenska storbankerna har betydligt högre vinstmarginaler än sina europeiska motsvarigheter. Vänsterpartiet vill därför utnyttja den statliga bolånebanken, SBAB, till att sätta press på bolåneräntorna. Vi föreslår därför att avkastningskravet på SBAB sänks till det som gällde 2012; dvs. femårig statsobligationsränta plus fem procentenheter.\nPå bolånemarknaden vill vi införa en ”finsk modell” för bättre bolån. I Finland sätts bostadsräntorna ofta som ett påslag på internbankräntan i euroområdet, Euribor. Det blir då tydligt för kunden hur stort påslag banken gör, vilket gör det lättare för kunden att jämföra och värdera bankens erbjudande. Vi föreslår att ett liknande system införs i Sverige. Bankerna ska vara skyldiga att presentera den s.k. STIBOR-räntan, som är den svenska internbankräntan. Denna ska sedan utgöra basen för den fortsatta förhandlingen mellan kund och bank om bostadsräntan. Bankerna ska sedan vara skyldiga att redovisa påslaget på STIBOR-räntan uttryckt både i procentenheter och i kronor.\nFinanskrisen 2008–2009 visade med all önskvärd tydlighet att regleringen av bankerna är bristfällig. Vänsterpartiet kräver en bankdelningslag som ska separera bankernas traditionella in- och utlåningsverksamhet från de mer spekulativa verksamheterna, och där samhället endast ska garantera de samhällsviktiga delarna i händelse av en ny finanskris.\nAllt fler banker har helt upphört med kontanthantering och på många ställen har bankomaten tagits bort när det lokala bankkontoret stängts ned. Det betyder att många människor har fått rätten till sina egna pengar begränsad. Vi menar att alla banker som tillhandahåller betalkonton med grundläggande funktioner ska tillhandahålla platser för kontantuttag och insättningsmöjligheter för privatpersoner. Vi vill också införa ett krav på handlare och restauranger att acceptera kontanter som betalningsmedel.\nVi vill också att bankerna ska vara skyldiga att informera sina kunder när rabatter upphör och att de till kunderna ska ta fram årliga kostnadssammanställningar så att kunderna lätt kan se vilka avgifter och räntor de betalar.\nVidare vill vi stärka de lokala sparbankernas möjligheter att konkurrera med storbankerna och bidra till utvecklingen av det lokala näringslivet. Därför behövs lag- och regeländringar och även stöd till uppstart av nya sparbanker.\nVi tycker också att banker och institut som bidrar till skattesmitning och avancerad skatteplanering ska få sitt tillstånd indraget."
  },
  {
    "url": "https://www.vansterpartiet.se/var-politik/politik-a-o/barns-och-unga-rattigheter/",
    "content": "Barns och ungas rättigheter\n\nI ett jämlikt samhälle är allas rättigheter lika viktiga och därför måste barns rättigheter stärkas.\nVänsterpartiet har länge drivit på för att barnkonventionen ska bli svensk lag. Den1 januari 2020 blev det verklighet. För att omsätta barnkonventionens innehåll till praktisk handling krävs att verksamheter som berör barn utvecklar metoder för att bedöma vad som är barnets bästa. Det behövs utbildning och resurser till dem som fattar beslut kring barn, till exempel socialarbetare, jurister, skol- och sjukvårdspersonal.\nBarn som placeras på institution lever ett väldigt utsatt liv. Tvångsåtgärderna som används mot barn och unga menar Vänsterpartiet ska tas bort och i stället ska en mer personaltät vård med utbildad personal utvecklas. Det ska också vara lätt för barn och unga att klaga vid missförhållanden. Under de senaste åren har det blivit känt hur barn och unga i samhällets vård utsätts för övergrepp och våld. För Vänsterpartiet har frågor som rör placerade barn och unga varit angelägna under lång tid. Vi har upprepade gånger påtalat att övergrepp sker och missförhållanden råder. Ofta är unga flickor särskilt utsatta. Det är viktigt för Vänsterpartiet att dessa problem åtgärdas. Även vikten av att barn och unga som är placerade enligt lagen om vård av unga (LVU) ska ses som rättighetsbärare är en angelägen fråga. Det finns idag i princip ingen instans som kan föra barns och ungas talan utifrån rättigheterna i barnkonventionen och där barnet kan få möjlighet till upprättelse. Det är viktigt att barns och ungas rätt att komma till tals i lagstiftningen och hos utredande myndigheter förtydligas.\nVänsterpartiet anser att varje barn bör ha en klar och uttalad rätt att föra fram sina åsikter i samband med tvister om vårdnad, boende och umgänge. Därför bör barn ha rätt till ett eget juridiskt ombud med dokumenterad kompetens i frågor som rör barns utveckling, traumahantering och riskbedömning.\nBarn som har bevittnat eller utsatts för övergrepp och/eller våld kan även ha ett särskilt behov av att någon utomstående tar hand om deras intressen. Det kan till exempel handla om att barn får tillgång till relevant traumabehandling eller liknande. Frågan om en ny form av barnombud skulle kunna stärka barns rättsliga ställning när barnets vårdnadshavare av något skäl saknar förmåga att uppfylla sina plikter som barnets ställföreträdare bör utredas vidare.\nFör att fånga upp ungdomars engagemang och kompetens bör försök med sänkt rösträttsålder till 16 år göras i kommunala val. I kommunerna bestämmer man till exempel om viktiga frågor som skola och fritid, som direkt berör barn."
  },
  {
    "url": "https://www.vansterpartiet.se/var-politik/politik-a-o/bistand/",
    "content": "Bistånd\n\nVänsterpartiet vill se en rättvis och jämlik värld där alla människor har samma möjligheter att leva de liv de vill. Utvecklings- och biståndspolitiken är viktiga medel för att nå dit. Vi vill att Sverige ska ta tillbaka enprocentsmålet i biståndet.\nDagens värld är präglad av djupa orättvisor. Klyftorna är stora mellan såväl fattiga och rika länder och människor som mellan kvinnor och män. Världens åtta rikaste människor äger lika mycket som den fattigaste halvan av jordens befolkning. Över två miljarder människor saknar idag tillräckligt med mat och tillgång till rent vatten. Coronakrisen har bidragit till en ökning av ekonomisk ojämlikhet i nästan alla världens länder – samtidigt. Det är konsekvenser som kommer att finnas kvar under lång tid.\nRegeringen och Sverigedemokraternas politik innebär ett paradigmskifte i en lång tradition av svensk biståndspolitik. Ett av de första besluten man tog som ny regering var att överge det etablerade enprocentsmålet i biståndet. Att sänka biståndet i en tid när globala kriser överlappar varandra och behoven är som allra störst är ett slag mot de människor som har det allra svårast i världen.\nRegeringen har också tagit fram en ny reformagenda för biståndet. Den innebär en total omläggning av svenskt bistånd. Bl.a. är det numera svenska intressen som ska vara grunden för biståndspolitiken. Det går helt emot principerna om hur bistånd ska bedrivas: från mottagarens egna prioriteringar och behov. Regeringen använder också biståndet som ett verktyg för att uppnå migrationspolitiska villkor och för att kunna skicka tillbaka människor till de länder de flytt ifrån. Också det går emot själva grundprincipen om bistånd och är dessutom ett väldigt ineffektivt bistånd.\nRegeringen knyter också samman biståndet och handelspolitiken. Vänsterpartiet ser med oro på en sådan utveckling. Kan handelspolitiken användas för att lyfta människor ur fattigdom är det naturligtvis välkommet. Men man ska vara mycket noga med att det inte är detsamma som bistånd. Utvecklings- och biståndspolitiken handlar inte om att gynna svenska intressen utan om att hjälpa de människor som har störst behov.\nVärlden skulle kunna se annorlunda ut. Det finns tillräckligt med resurser för att utrota fattigdomen, men istället hamnar merparten av resurserna i den rika delen av världen. Vänsterpartiet menar att utveckling och fattigdomsbekämpning kräver en rad åtgärder: skuldavskrivningar, en klimatpolitik där rika länder och multinationella företag tar ansvar, ett stärkt regelverk för vapenhandel och rättvisa handelsregler.\nBiståndspolitiken är en viktig del i att nå utvecklingsmålen. För varje biståndskrona som går från den rika världen till den fattiga går över nio kronor i motsatt riktning i form av skatte- och kapitalflykt. Därför måste biståndet värnas. Det får inte gå till sådant som bör finansieras på andra sätt eller som står i direkt konflikt med utvecklingspolitikens mål."
  },
  {
    "url": "https://www.vansterpartiet.se/var-politik/politik-a-o/utrikespolitik/",
    "content": "Utrikespolitik\n\nVänsterpartiets utrikespolitik strävar efter att skapa en rättvisare och jämlikare värld. Vi vill jämna ut klyftorna mellan såväl fattiga och rika människor och länder som mellan kvinnor och män genom en mer rättvis global världsordning.\nFör detta krävs en kraftfull och samstämmig utvecklingspolitik, en mer demokratisk värld och en starkare respekt för internationell rätt och mänskliga rättigheter. Demokrati och mänskliga rättigheter fungerar som skydd för de människor som är mest utsatta, skapar en mer jämlik maktfördelning och möjlighet för människor att påverka sina levnadsvillkor.\nSveriges roll i världen har förändrats. Den moderatledda regeringen har gett vika för Turkiets påtryckningar och satt ett svenskt medlemskap i Nato före demokrati och rättsstatens principer. Man sätter det svenska näringslivets intressen först i utvecklingspolitiken och konstaterar att Sverige inte längre ska driva en feministisk utrikespolitik. Regeringen har dessutom slopat enprocentsmålet i biståndet och har gjort en total omläggning av biståndet som får stora negativa konsekvenser för de människor som är i allra störst behov av stöd.\nKlimat- och miljörelaterade förändringar hotar tillgången på resurser som är nödvändiga för människors överlevnad. Samtidigt som dessa förändringar innebär hot som hela mänskligheten står inför, drabbar de olika delar av världen på olika sätt. Sverige ser inte ut att nå klimatmålen, någonting regeringen tycks ta lätt på. När rika länder som Sverige åsidosätter klimatet spelar det stor roll för hur andra länder agerar.\nDet är tydligt att regeringen inte har några ambitioner om att Sverige ska fortsätta att ta ansvar för den globala utvecklingen. Vänsterpartiet vill genomföra de omställningar som krävs för att minska inkomstklyftan både i Sverige och resten av världen, fördela välståndet och resurser jämlikt samt öka och stärka det internationella samarbetet."
  },
  {
    "url": "https://www.vansterpartiet.se/var-politik/politik-a-o/bostader/",
    "content": "Bostäder\n\nVänsterpartiet vill bygga bort bostadsbristen. Framför allt vill vi att det byggs hyresrätter med rimliga hyror som folk har råd med. För att kunna göra det krävs en aktiv statlig bostadspolitik.\nBostaden är en grundläggande social rättighet – inte en vara på en marknad. I både barnkonventionen och FN:s mänskliga rättigheter fastslås allas rätt till en bostad, och enligt regeringsformen har samhället ett uttalat ansvar för att trygga rätten till bostad. Men i verkligheten ser det annorlunda ut.\nSen 1990-talet har bostadsbyggandet skett på marknadens villkor. Det har byggts för lite, för sakta och för dyrt – samtidigt som våra allmännyttiga bostäder har sålts ut och omvandlats till bostadsrätter i ett rasande tempo. Idag råder fortfarande stor bostadsbrist i och allra störst är bristen på billiga hyresrätter. Bristen på bostäder begränsar människors frihet och i förlängningen samhällets utveckling. Sveriges skenande ekonomiska ojämlikhet, i kombination med bristen på bostäder, har de senaste åren dessutom lett till ett ökat antal vräkningar med hemlöshet som resultat. En katastrof för ett rikt land som Sverige.\nVänsterpartiet vill bland annat:\nÖka den statliga finansieringen av bostadsbyggandet (stöd och lån)\nInrätta ett statligt byggbolag med fokus på att bygga hyresrätter med rimliga hyror\nStälla högre krav på regioner och kommuner att planera och bygga bostäder\nAtt inget barn ska kunna vräkas från sitt hem"
  },
  {
    "url": "https://www.vansterpartiet.se/var-politik/politik-a-o/brottsoffer/",
    "content": "Brottsoffer\n\nDet öppna samhället bygger på demokrati, frihet och respekt för alla människors rätt att forma sina liv så länge man inte inkräktar på sina medmänniskors frihet.\nVåld och övergrepp kan aldrig accepteras, utan måste bekämpas oavsett vem som är förövare och vem som är offer och oavsett de bakomliggande motiven. Det är en mänsklig rättighet att slippa att utsättas för våld och övergrepp och att få skydd och stöd om så ändå sker.\nUnder de senaste decennierna har brottsoffers rättigheter i Sverige stärkts. Men det finns fortfarande brister i rättssystemet och samhället som Vänsterpartiet menar måste åtgärdas för att tillgodose brottsoffers behov av skydd och stöd.\nVi vill bland annat förenkla reglerna för utbetalning av brottsskadeersättning eftersom dagens system kan upplevas som krångligt och onödigt byråkratiskt av de personer som utsatts för brott.\nVänsterpartiet har återkommande och i flera sammanhang lyft frågan om att stärka skyddet för barn som bevittnar våld. Därför stod vi bakom regeringens förslag om ett nytt barnfridsbrott för barn som bevittnar våld mellan närstående, exempelvis att pappa misshandlar mamma eller ett syskon. Vi vill även utreda en ny form av barnombud för att stärka barns rättsliga ställning när barnets vårdnadshavare av något skäl saknar förmåga att uppfylla sina plikter som barnets ställföreträdare. Vi vill också att alla barnahus i landet, där barn som utsatts för brott tas omhand, ska vara av lika bra kvalitet. Vi vill även inrätta särskilda stödcenter för vuxna som utsatts för sexuella övergrepp och våld i nära relationer med barnahusen som modell. Där kan polisens utredning samordnas med andra insatser av behandlande karaktär.\nBrottsofferjourerna samt kvinno- och tjejjourerna har en mycket viktig roll i att stötta brottsoffer och måste ges ett långsiktigt stöd."
  },
  {
    "url": "https://www.vansterpartiet.se/var-politik/politik-a-o/betyg/",
    "content": "Betyg\n\nFör att garan­tera elevernas rätt till kunskap behöver deras kunskapsutveckling följas upp. En tydlig och likvärdig uppföljning i tidig ålder är bättre än tidiga betyg.\nDet finns ingenting som talar för att betyg i tidiga åldrar har en positiv effekt på inlärningen, tvärtom ger det upphov till stress och tidig utslagning.\nOrdningsbetyg skulle inte lösa ordningsproblem i skolan. Det skulle mest leda till mer och onödig administration för lärarna, vilket går ut över undervisningen. Istället vill vi se till att finns fler vuxna i skolan, det kräver ökade resurser och ett stopp för vinstjakten."
  },
  {
    "url": "https://www.vansterpartiet.se/var-politik/politik-a-o/bankskatt/",
    "content": "Bankskatt\n\nBankerna har gjort rekordvinster de senaste åren. Bankernas höga vinster har både strukturella och mer tillfälliga förklaringar. När Riksbanken på allvar började höja styrräntan under 2022 följde kraftigt höjda bolåneräntor. Mellan januari 2022 och januari 2024 steg den genomsnittliga 3-månadersräntan med 227 procent. Bankerna var emellertid inte varit lika snabba på att höja räntan på människors transaktionskonton. Detta fick bankernas inlåningsmarginaler att explodera.\nDen främsta anledningen till att de lyckats med detta beror på den bristande konkurrensen på bankmarknaden. Den svenska bankmarknaden är ett oligopol som domineras av de fyra storbankerna. Detta har resulterat i att de svenska bankerna under lång tid har tjänat mer än sina europeiska motsvarigheter.\nFör att komma till rätta med detta har Vänsterpartiet föreslagit att använda statens bank (SBAB) för att sätta press på de övriga bankerna. Detta kan uppnås genom att SBAB:s avkastningskrav sänks från tio till fem procent, utöver statsobligationsräntan. Det är samma nivå som gällde fram till 2013. Vi inser dock att det kan ta tid innan detta förslag får full effekt. Så länge det inte finns ett regelverk på plats som skapar en mer sund konkurrens på bankmarknaden anser Vänsterpartiet att bankernas övervinster ska beskattas.\nI likhet med vad som införts i flera europeiska länder föreslår Vänsterpartiet därför att en tillfällig bankskatt införs. Förslaget innebär att en skatt på 50 procent av bankernas övervinster införs under perioden 2025–2027, och som kan förlängas om den bristande konkurrensen kvarstår. Med övervinster avses här den överskjutande vinst som ligger över ett genomsnitt av vinsterna 2018–2022."
  },
  {
    "url": "https://www.vansterpartiet.se/var-politik/politik-a-o/droger-och-beroende/",
    "content": "Droger och beroende\n\nAlla har rätt till en bra hälsa och vård. Idag har ungefär 100 000 personer ett missbruk av narkotika eller läkemedel. Många våldsbrott begås under påverkan av droger. Tillgången till droger måste begränsas kraftfullt och det preventiva arbetet stärkas.\nVänsterpartiet avvisar alla förslag som skulle innebära att illegala droger legaliseras. Det skulle göra att marknaden utvidgas och att fler riskerar ett drogberoende. Tillverkning, försäljning och innehav av narkotika ska vara olagligt. Narkotikamarknaden leder till grov och brutal kriminalitet. Detta både genom efterfrågan från brukare i socialt välbärgade områden och från grava narkotikamissbrukare.\nNarkotikabruk kan leda till grov social misär. 1988 kriminaliserades bruket av narkotika. Då som nu anser Vänsterpartiet att detta var fel. Personer som lider av narkotikamissbruk måste få vård och bli friska. I dag dör hundratals människor av överdoser varje år. Liv måste räddas, därför måste själva bruket av narkotika avkriminaliseras. Det innebär att det inte ska vara olagligt att vara påverkad, men innehav av narkotika ska fortsätta vara olagligt. Så kan stigmatiseringen av missbrukare minskas och polisens arbete kan fokusera på allvarligare brott, som till exempel att bekämpa försäljningen av narkotika.\nI dag är det svårt att få vård och stöd vid missbruksproblem. Många nekas hjälp och ibland har den vård som erbjudits inte varit relevant och evidensbaserad. Vänsterpartiet vill ha en förstärkt vårdgaranti för personer med missbruk och beroende. Sprututbyte är ett självklart verktyg för att minska smittspridning av t.ex. hiv och hepatit, men är också en hälsopolitisk åtgärd för att erbjuda andra medicinska eller sociala insatser som människor med missbruk kan ha behov av.\nAlkoholkonsumtionen måste minska eftersom den leder till ohälsa och sociala problem. Vi vill ha en restriktiv alkoholpolitik. Tillgången ska kontrolleras med alkoholskatter, försäljningsmonopol (Systembolaget), sänkta införselkvoter från andra EU-länder och förbud mot alkoholreklam."
  },
  {
    "url": "https://www.vansterpartiet.se/var-politik/politik-a-o/dodshjalp/",
    "content": "Dödshjälp\n\nFrågan om aktiv dödshjälp innebär etiska överväganden som mycket grundligt måste göras och som talar för att dödshjälp står i stark kontrast till det som är vårdens främsta uppgift – att bota, lindra och trösta.\nFörutom de etiska överväganden som behöver göras finns del en hel del lagtekniska och praktiska överväganden som behöver till. Det vore därför bra med en statlig utredning i frågan för att belysa vikten av en seriös, faktabaserad och trovärdig debatt."
  },
  {
    "url": "https://www.vansterpartiet.se/var-politik/politik-a-o/djurskydd/",
    "content": "Djurskydd\n\nVänsterpartiet arbetar för att stärka djurskyddet och respekten för djur som kännande individer. Vi vill förbättra djurens möjligheter till naturligt beteende och utevistelse.\nMinkfarmning bör avvecklas och en handlingsplan bör tas fram för att minska antalet djur som används i djurförsök samt att djurtransporterna ska bli färre, bättre och kortare. Möjlighet till naturligt beteende saknas fortfarande för många djur. Vi anser att det inte är acceptabelt att höns i äggindustrin fortfarande kan hållas i burar där de inte kan sträcka ut sina vingar.\nI Sverige har mjölkkor enligt lagen rätt att beta ute på sommaren. Denna betesrätt är nu hotad då en utredning som regeringen beställt föreslår att beteskravet slopas. Vi anser att förlaget är en oacceptabel försämring av djurvälfärden. Betesrätten ger dessutom korna bättre hälsa och gynnar den biologiska mångfalden. Djurvälfärden behöver stärkas, inte försvagas.\nEtt stärkt djurskydd har också positiva effekter för livsmedelsproduktionen genom exempelvis låg antibiotikaanvändning. Dessutom minskar risk för spridning av pandemier. Vänsterpartiet föreslår även mer pengar till länsstyrelserna för att förbättra djurskyddskontrollerna. Vi vill även satsa mer på nationellt stöd till jordbruket för att stödja lokalt producerade hållbara livsmedel. Detta leder i kombination med minskad köttkonsumtion till förbättrade förhållanden för våra djur."
  },
  {
    "url": "https://www.vansterpartiet.se/var-politik/politik-a-o/drivmedelsbeskattning/",
    "content": "Drivmedels­beskattning\n\nI och med Rysslands anfall på Ukraina har priset på bensin och diesel stigit kraftigt. För många människor innebär det en tuff ekonomi. I många verksamheter blir kostnaderna höga och jobb riskerar förloras. Vänsterpartiet är ett parti som ser människors problem i vardagen och gör något åt dem. Vi vill att det ska vara möjligt att leva i hela landet, även där det idag inte finns kollektivtrafik så som vi skulle önska.\nSamtidigt anser vi att beskattningen på drivmedel är ett viktigt styrmedel för att föra samhället bort från det fossila. Att göra det är nödvändigt för klimatet och därmed för oss alla. Men det är inte en rimlig hållning att priset på bensin och diesel så snabbt som möjligt ska vara så högt som möjligt. Istället behöver alltid en avvägning göras så att vi styr bort från det fossila, samtidigt som kollektivtrafik och andra alternativa transporter hinner byggas ut. Detta så att människor hinner ställa om.\nVänsterpartiet anser att tillfälliga skattesänkningar på drivmedel har varit bra för att dämpa den värsta prischocken. Det är sänkningar som ska vara just tillfälliga. Utifrån förslag från Vänsterpartiet har riksdagen även beslutat att regeringen ska utreda hur en del av risken för plötsliga prischocker på drivmedel vid kriser ska kunna flyttas från hushåll till staten. Det kan göras på olika sätt, men staten behöver ta ett större ansvar för att skydda människor mot marknaden när priserna skenar."
  },
  {
    "url": "https://www.vansterpartiet.se/var-politik/politik-a-o/ekonomisk-brottslighet-riktad-mot-valfarden/",
    "content": "Ekonomisk brottslighet riktad mot välfärden\n\nVänsterpartiet vill ha en välfärd som är till för alla, inte bara för de rika. Välfärden har genom omfattande privatiseringar och utförsäljningar genomgått stora förändringar, vilket gjort den sårbar och till en måltavla för oseriösa företagare och ekonomisk brottslighet. Idag används företag tyvärr ofta som brottsverktyg. Ekonomisk brottslighet är ett allvarligt samhällsproblem och hänger ofta tätt samman med annan grov brottslighet. Årligen undandras samhället stora summor som hade kunnat gå till en bättre och tryggare välfärd.\nKriminella gäng gör vinster på våra gemensamma skattepengar genom att bedriva verksamheter inom välfärden. Välfärdssystemet är under attack. Privata företag som bedrivs av kriminella gäng startar och bedriver t.ex. vårdcentraler, vaccinationsmottagningar och HVB-hem. Det är ett sätt att både ta ut vinst på skattepengar och tvätta pengar från den kriminella verksamheten. Att den organiserade brottsligheten har letat sig in i vår gemensamma välfärd innebär miljardförluster och hotar vår allra mest omedelbara säkerhet och hälsa när vi t.ex. går till vårdcentralen. I förlängningen är det även ett hot mot välfärdssystemet, rättssäkerheten och demokratin i Sverige.\nVänsterpartiet föreslår därför:\natt en stopplag införs som försäkrar att inga nya verksamheter startas av kriminella\natt en ny specialenhet på Ekobrottsmyndigheten inrättas som ska rota ut de kriminella som redan letat sig in i välfärden\natt Inspektionen för vård och omsorg (Ivo) kvalitetssäkrar befintlig välfärdsverksamhet.\nVi vill även återinföra revisionsplikten för mindre aktiebolag och månadsredovisningen av antalet anställda. Dessutom måste upphandlingsområdet stramas upp. Där krävs enkla och tydliga regelverk som stänger dörren för skattefusk, felaktiga utbetalningar och svartjobb. Det ska vara lätt att göra rätt, både för det allmänna och för företagen. Ordning och reda, kollektivavtal och schyssta villkor gynnar de företagare som gör rätt för sig.\nVi måste också få ett slut på privatiseringsivern och vinstjakten i välfärden, eftersom det är den som är själva grunden för de brott som begås där. Det är fullständigt oacceptabelt att den skattefinansierade välfärden har blivit en guldgruva för kriminella. En politik mot ekobrott är en politik mot den grova organiserade brottsligheten. Välfärden ska vara till för oss alla, inte för vinstmaximering och skattefifflare."
  },
  {
    "url": "https://www.vansterpartiet.se/var-politik/politik-a-o/energi/",
    "content": "Energi\n\nKlimatkrisen är akut och det behövs ett systemskifte för att snabbt ställa om Sverige och minska utsläppen. För att åstadkomma en snabb och omfattande klimatomställning behöver vi elektrifiera delar av samhället. Både industrins och transportsektorns klimatomställning, två av de tre största växthusgasutsläppande samhällssektorerna, sker till en stor del genom elektrifiering. Det kräver en snabb utbyggnad av vår elproduktion. Elmarknaden har de senaste åren präglats av höga priser. Det är av hög prioritet att skydda svensk industri, svenska hushåll, civilsamhället och mindre företag från effekterna av detta.\nFör klimatomställningens skull och för att vi fortsatt ska vara skyddade från rusande energipriser, har Vänsterpartiet som mål ett samhälle med 100 procent förnybar energiförsörjning senast 2040. Genom att satsa på energieffektivisering och förnybar energi som vind-, sol-, bio- och geoenergi skapar vi ett ekologiskt hållbart samhälle.\nNär klimatomställningen inom industrin och transportsektorn sker genom elektrifiering, väntas elbehovet öka kraftigt de närmaste decennierna. Om vi inte satsar på förnybar energi nu kommer vi att få betala i framtiden i form av elbrist och stigande elpriser. Genom att satsa på förnybar el kan vi hålla nere kostnaderna för klimatomställningen. På så sätt tar vi ansvar för kommande generationer.\nSedan 2022 har Vänsterpartiet presenterat historiskt stora satsningar på området förnybar energiproduktion och elnätsutbyggnad för att klara Sveriges klimatmål utan att hushåll och företag ska tvingas betala notan. Det innebär bl.a. massiva investeringar i förnybar elproduktion samtidigt som stora investeringar görs i transmissionsnäten, med andra ord i överföringen av el från norra till södra Sverige. Det är i högsta grad i samhällets intresse att infrastrukturen för el är väl utbyggd och tillförlitlig. Vänsterpartiet satsar på stamnäten och förnybar elproduktion för att undvika att hushåll och företag får bära kostnaden för klimatomställningen via höjda avgifter.\nDen högerkonservativa regeringen, som styr med Sverigedemokraternas stöd, har ändrat det energipolitiska målet från 100 procent förnybart till 100 procent ”fossilfritt” och därmed ändrat inriktningen för hela energipolitiken. Regeringens väg för att uppnå Sveriges klimatmål är elektrifiering som ska möjliggöras genom kärnkraft.  Vänsterpartiet vet däremot att Sverige behöver en stabil och förutsägbar elmarknad, energiproduktion och eldistribution för att klara klimatomställningen och elektrifieringen av industrin och transportsektorn."
  },
  {
    "url": "https://www.vansterpartiet.se/var-politik/politik-a-o/ensamkommande-barn-och-unga/",
    "content": "Ensamkommande barn och unga\n\nVänsterpartiet vill se en mänsklig, välkomnande och rättssäker flyktingpolitik i Sverige och Europa.\nEn sådan politik tar sin utgångspunkt i ett rättighetsperspektiv. Alla ska ha möjlighet att söka skydd undan krig, förtryck och förföljelse och kunna få sina asylskäl prövade på ett rättssäkert sätt.\nSamtliga EU-länder måste ta ett större samlat ansvar för mottagandet av människor på flykt. Lagliga vägar måste ersätta dagens livsfarliga resor över Medelhavet.\nÄven om förutsättningar och behov varierar för alla barn och unga har de som kommer som ensamkommande gemensamt att de är barn som sökt asyl i Sverige utan sina föräldrar. De har ofta svåra upplevelser bakom sig och behöver särskilt stöd från det offentliga. Barns rättigheter måste värnas tydligare. Ett starkare diskriminerings- och inkluderingsperspektiv behöver genomsyra mottagandet av ensamkommande barn för att säkerställa att alla asylsökande oavsett till exempel kön, religion eller sexuell läggning får sina rättigheter tillgodosedda och sin trygghet garanterad.\nDe ensamkommande barn som sökt asyl i Sverige de senaste åren har farit väldigt illa till följd av politiska beslut, myndigheternas agerande, bristande rättssäkerhet och lång väntan på asylbeslut. Denna osäkra och svåra tillvaro har skapat stora påfrestningar och flera fall av självskadebeteenden och självmord. Som svar på deras svåra situation har flera rörelser växt fram i Sverige. Vänsterpartiet är en del av dessa rörelser. Vi menar att de ensamkommande barn som drabbats hårt av den svenska asylpolitiken nu bör få amnesti och därigenom en chans att starta sina nya liv i Sverige."
  },
  {
    "url": "https://www.vansterpartiet.se/var-politik/politik-a-o/flyktingpolitik/",
    "content": "Flyktingpolitik\n\nMänniskor på flykt behöver få skydd, därför vill vi försvara asylrätten. Sverige ska inte vara ett land som splittrar familjer. Vi vill bygga ett starkt samhälle med robust välfärd och politik för full sysselsättning. Det är så man löser samhällsproblemen, inte genom att urholka asylrätten.\nVår flyktingpolitik bygger på solidarisk realism. Det betyder att vår politik grundar sig i asylrätten, i solidariteten mellan människor och i en robust välfärd. Därmed placerar vi oss tydligt i de grundläggande politiska konflikter som skär igenom debatten i Sverige och övriga västvärlden: konflikten om fördelningen av samhällets resurser och konflikten mellan solidarisk vänsterpolitik och reaktionär nationalism.\nI Vänsterpartiets Sverige är solidaritet och gemenskap utgångspunkten. Vårt mål är en värld där människor inte behöver fly. Det kräver ett långsiktigt arbete för global klimaträttvisa och ekonomisk jämlikhet, för fred, jämställdhet och frihet att vara den man är. Vägen är lång och ambitionerna måste höjas för att nå dit. Under tiden måste Sverige vara en klar och tydlig röst för asylrätt och mänskliga rättigheter genom att ge skydd åt dem som behöver det.\nVänsterpartiets flyktingpolitik ger den som söker skydd en rättvis prövning av asylskäl. Den som beviljas skydd ska tillsammans med sin familj få goda möjligheterna att finna fotfäste i samhället. Permanenta uppehållstillstånd gör att människor kan planera sin framtid och börja bygga ett liv. Det gör att man satsar på att lära sig svenska och komma in i det svenska samhället. När människor istället bara får tillfälliga uppehållstillstånd så försvårar det integrationen. Det förlorar hela samhället på.\nRätten att leva med sin familj, med de man älskar, ska inte avgöras av hur stor bostad man lyckas få tag på eller hur mycket man tjänar. Därför är vi emot försörjningskraven för att få återförenas med sin familj. Sverige ska inte vara ett land som splittrar familjer.\nFör Vänsterpartiet är en robust och solidarisk välfärd förutsättningen för lyckad integration. Den integrationen omfattar oss alla, inte bara nyligen anlända. Genom skattefinansierade välfärds- och trygghetssystem ges vi alla möjlighet att utvecklas från isolerade satelliter till att bli en del av en gemenskap och ett samhällsbygge.\nVänsterpartiet vet att vi genom att investera i samhället och varandra kan bygga ett starkare, tryggare och mer inkluderande Sverige. Detta är den realistiska och solidariska vägen att försvara och utveckla den välfärdsmodell som har ett så brett stöd i Sverige. Kampen mot rasistiska krafter, för ett värdigt flyktingmottagande i samklang med samtida behov, och för att utveckla välfärden i ett öppnare Sverige, där vi är fler, är tätt sammanvävda."
  },
  {
    "url": "https://www.vansterpartiet.se/var-politik/politik-a-o/eu/",
    "content": "EU\n\nI EU arbetar Vänsterpartiet för samma saker som här hemma: en mer effektiv klimatpolitik, en tryggare arbetsmarknad och bättre livsvillkor för vanliga människor.\nVi har genom åren haft stor påverkan på den politiska inriktningen inom EU. Vi har framgångsrikt jobbat för bättre miljöpolitik, stärkta rättigheter för kvinnor och hbtqi-personer och skärpta arbetsmiljöregler för att nämna några exempel.\nDet är bra att komma överens inom EU om gemensamma miniminivåer för utsläpp, att samarbeta för att exempelvis bekämpa skatteflykt och gränsöverskridande kriminalitet. Men på alltför många områden har EU i praktiken satt sig över medlemsländernas rätt att själva fatta beslut om hur samhället ska fungera. Det har lett till att vi idag har skyhöga elpriser i Sverige, att vi tvingats sälja ut järnvägstrafiken och att det blivit svårare att garantera bra löner och arbetsvillkor i Sverige.\nVi vill se mer av samarbete mellan självständiga stater, och mindre av överstatlighet som begränsar medborgarnas möjligheter att påverka politiken.\nVi vill också förändra inriktningen på den politik som bedrivs i EU. Genom hela EU:s historia har politiken styrts av marknadsliberalism. Det är en ideologi som passerat sitt bäst-före-datum för länge sen. Marknaden kommer inte att kunna lösa klimatkrisen, se till att det byggs bra bostäder eller ge alla barn en likvärdig skolgång.\nDet är hög tid att politiken både byter inriktning och istället sätter omsorg om människors livsvillkor, välfärden och klimatet framför företagsintressen.\nVänsterpartiet är motståndare till att införa euron som valuta i Sverige. EU:s 27 medlemsländer har väldigt olika ekonomiska förutsättningar, vilket gör att en gemensam valuta och gemensamma räntor helt enkelt inte fungerar."
  },
  {
    "url": "https://www.vansterpartiet.se/var-politik/politik-a-o/forlossningsvard/",
    "content": "Förlossningsvård\n\nDen som föder barn ska känna sig trygg med att få den vård som behövs. Vårt mål är ett det ska finnas en barnmorska för varje förlossning.\nDet skulle bli en rimligare arbetsbelastning och arbetsmiljö, men framförallt tryggare och värdigare förlossningar, om en barnmorska fullt ut kan ansvara för och vara med under hela förlossningen. Då skapas bättre möjligheter att förutse och förhindra komplikationer. Och den som ska föda vet att det finns någon på plats som vet, kan och har tid.\nKrisen i förlossningsvården är ett resultat av flera decenniers nedskärningar, privatiseringar, införande av marknadssystem och en automatisk underfinansiering så som systemet är uppbyggt. Ska vi ha en trygg och värdig förlossningsvård, så krävs att politiken tar tillbaka kontrollen i regionerna, och att resurserna till välfärden ökar kraftigt. För att det ska bli verklighet behöver staten ta ett större ansvar för finansieringen. Förlossningsvården ska fungera i hela landet."
  },
  {
    "url": "https://www.vansterpartiet.se/var-politik/politik-a-o/fackforeningar/",
    "content": "Fackföreningar\n\nStarka fackföreningar med många medlemmar är avgörande för trygghet på jobbet, goda arbetsvillkor och bra löner.\nUtöver möjligheten till inflytande över arbetet som det fackliga engagemanget medför är fackföreningar även viktiga ur demokratisk synpunkt, då dessa ger löntagare en röst i samhällsdebatten. Men när få är med i facket försvagas fackföreningarna. Det leder till problem både på den enskilda arbetsplatsen och för samhället i stort.\nVänsterpartiet värnar den svenska kollektivavtalsmodellen där arbetsmarknadens parter förhandlar och tecknar avtal om arbetstagarnas löner och villkor. För att modellen ska fungera krävs starka fackföreningar som kan utgöra en motvikt mot kapitalet. En stark fackföreningsrörelse bidrar till att öka jämlikheten i samhället: dels genom att åstadkomma en högre löneandel och mindre löneskillnader, dels genom mobilisering för en omfördelande välfärdspolitik.\nUnder de senaste decennierna har fackföreningsrörelsen pressats tillbaka, organisationsgraden sjunkit och arbetsgivarnas makt stärkts. Det har bidragit till att öka ojämlikheten i Sverige. För att vända utvecklingen krävs reformer som underlättar facklig organisering och stärker fackföreningsrörelsen.\nVänsterpartiet vill bland annat:\n• minska de otrygga anställningarna, stärka anställningstryggheten och göra heltid till norm\n• återinföra avdragsrätt för fackavgift\n• skapa ordning och reda på arbetsmarknaden genom lagstiftning och kontroll – så att facket kan göra sitt jobb"
  },
  {
    "url": "https://www.vansterpartiet.se/var-politik/politik-a-o/feminism/",
    "content": "Feminism\n\nVi i Vänsterpartiet är feminister. Det innebär att vi ser att män generellt överordnas kvinnor i vårt samhälle. Genom vår feministiska politik arbetar vi för att förändra detta.\nFör Vänsterpartiet är feminismen inte en sakfråga. Vi ser att ojämlikheten och kvinnoförtrycket finns i alla livets och samhällets vrår, och det är därför vi har en feministisk analys av alla politiska frågor. Det är även därför vi valt, till skillnad från andra partier, att inte ha ett kvinnoförbund. Alla våra företrädare måste vara feminister och prioritera jämställdhet och feministiska frågor. Därför driver vi feministiska krav inom praktiskt taget alla politiska områden.\nVänsterpartiet blev i början av 1990-talet det första feministiska partiet och sedan dess har vår politik utvecklats mycket. Det räcker inte att vara socialist och kämpa för jämlikhet, kvinnoförtrycket är en egen maktstruktur som skär genom alla samhällsklasser och det måste ofta bekämpas på andra sätt än kapitalismen.\nFrågan om jämställdhet mellan kvinnor och män handlar till stor del om den ekonomiska politiken eftersom frågor om resurser är helt avgörande för att minska orättvisor. Det är inte rimligt att kvinnor ska vara beroende av män för sin försörjning. Att en kvinna kan försörja sig själv är till exempel nödvändigt om hon ska kunna lämna en man som misshandlar henne. Därför handlar många av våra feministiska krav om arbetslivet och om välfärden. Vi tycker att kvinnor och män ska ha lika lön för lika arbete och att alla som vill ska ha rätt att arbeta heltid. Idag arbetar många kvinnor deltid för att de helt enkelt inte erbjuds en heltidstjänst. Vi driver på för arbetstidsförkortning och för höjda löner i kvinnodominerade yrken.\nPensionssystemet förstärker också de könsorättvisor som finns på arbetsmarknaden. Kvinnor har i genomsnitt ca 70 procent av mäns pension och skillnaden ökar med åldern. Över 70 procent av alla kvinnor tvingas ta ut garantipension till någon del för att klara sig. Systemet kompenserar inte för föräldraledighet och sjukpenningdagar på ett tillfredsställande sätt. I det nuvarande pensionssystemet riskerar en allt större andel av framtidens pensionärer, särskilt kvinnor, att bli fattiga.\nEn bra äldreomsorg är inte bara en välfärdsfråga, det är också en viktig jämställdhetsfråga. Det är framför allt kvinnor med låga inkomster som avstår hemtjänst när de blir äldre och tar hjälp av sina döttrar istället. Kvinnor är klart överrepresenterade både bland personal och bland de anhöriga som tar ett stort ansvar för äldre familjemedlemmar. En utbyggd och välfungerande äldreomsorg är en förutsättning för att kvinnor ska kunna delta fullt ut på arbetsmarknaden. För att få en jämlik äldreomsorg behöver kommunerna tillföras tillräckliga resurser och arbetsvillkoren för äldreomsorgens personal förbättras.\nVi tycker att mammor och pappor ska ansvara lika mycket för det arbete som görs i hemmet och att föräldrar ska dela lika på föräldraledigheten. Alla föräldrar som jobbar natt eller helg ska ha rätt till barnomsorg på de tider de faktiskt arbetar.\nFeminism handlar också om kvinnors rätt att bestämma över den egna kroppen. Vi värnar den fria aborträtten och står bakom de tidsgränser i lagstiftningen som gäller idag. Alla tjejer ska få verktyg för att säga nej när någon kliver över hennes egna gränser. Därför vill vi att skolan ska erbjuda kurser i feministiskt självförsvar.\nVänsterpartiet kämpar för att kvinnor och tjejer ska slippa utsättas för mäns våld. Vi vill stärka kvinno- och tjejjourernas arbete. Vi vill att kvinnojourernas verksamhet inklusive deras skyddade boenden ska garanteras långsiktigt stabila ekonomiska lösningar. För att upptäcka och motverka våld mot kvinnor vill vi förbättra utbildningen av personal, främst i socialtjänsten. Fler socialsekreterare behövs i varje kommun för att stärka socialtjänstens arbete mot mäns våld mot kvinnor och för att fler kvinnor som söker hjälp faktiskt ska beviljas skyddat boende."
  },
  {
    "url": "https://www.vansterpartiet.se/var-politik/politik-a-o/funktionsratt/",
    "content": "Funktionsrätt\n\nAlla människor har lika värde och alla människor har kunskaper, förmågor och erfarenheter som är viktiga för samhället. Den som lever sitt liv med en normbrytande funktionalitet ska ha samma möjlighet till ett gott liv som alla andra.\nDet är hinder i samhället som leder till exkludering, inte personers funktionsvariation. För att alla människor ska kunna vara delaktiga i samhällslivet måste flera saker göras. Arbetsplatser, bostäder, transporter och offentliga lokaler måste vara tillgängliga. Diskrimineringslagstiftningen bör skärpas så att inskränkningar som begränsar människors delaktighet tas bort. Vi vill också att tillgången till hjälpmedel blir likvärdig i hela landet.\nAlla människor ska också ha rätt till arbete eller sysselsättning. Därför måste vi ha en inkluderande arbetsmarknad. Daglig verksamhet är den vanligaste insatsen i LSS (lagen om stöd och service till vissa funktionshindrade). Det måste vara möjligt att pröva på olika former av daglig verksamhet och det måste utvecklas former för människor att gå vidare till jobb.\nPersonlig assistans är en insats i LSS som har förbättrat livskvaliteten enormt för många. Enligt Vänsterpartiet måste rätten till personlig assistans stärkas och förstatligas."
  },
  {
    "url": "https://www.vansterpartiet.se/var-politik/politik-a-o/foretagande/",
    "content": "Företagande\n\nVänsterpartiets mål är full sysselsättning. När alla människor har möjlighet att ha ett arbete fungerar samhället som bäst. Jobb skapas när innovationer och nytänkande omsätts i nya produkter och tjänster, inte genom att konkurrera med lägre löner och sämre villkor.\nVår politik för små och medelstora företag handlar om att skapa långsiktighet och goda förutsättningar för tillväxt. Men också trygghet för den enskilda företagaren och för anställda. Det är viktigt att hitta lösningar där egna företagare är lika bra försäkrade som anställda. För mindre företag kan sjuklöneansvaret vara betungande. Vi vill därför att företag med upp till 10 anställda helt ska slippa betala 14 dagars sjuklön.\nSmå företag är en viktig motor för Sveriges näringsliv. Inte bara för att sådana företag kan växa och bli stora, utan också för att de i bästa fall kan driva nya idéer och innovationer framåt. Den absolut största andelen av de företag som drivs i Sverige är också just små eller medelstora. Sverige har goda förutsättningar att utveckla företagande inom hållbarhet och energieffektivisering, vilket i sin tur kan driva på omställningen.\nDet finns inget egenvärde i att så många människor som möjligt ska vara företagare. Däremot finns det ett värde i full sysselsättning, nya innovationer och inte minst att människor får möjlighet att förverkliga sina idéer. Politikens uppgift ska vara att skapa goda förutsättningar för att det ska bli möjligt. Ett hållbart företagande handlar om långsiktiga spelregler för att säkerställa både ekonomisk utveckling, social trygghet och förutsättningar för en ekologisk omställning."
  },
  {
    "url": "https://www.vansterpartiet.se/var-politik/politik-a-o/forskolan/",
    "content": "Förskolan\n\nVänsterpartiet anser att förskolan ska vara en rättighet och en möjlighet för alla barn.\nFörskolan har långsiktiga positiva effekter på barns lärande och utveckling. Den målmedvetna satsningen på förskolan i Sverige har gjort att den internationellt sett intar en särställning både vad gäller tillgänglighet, kvalitet och pedagogisk utveckling men för att den goda utvecklingen ska fortsätta behöver staten gå in som garant för att kommunerna har de resurser som krävs.\nSom ett led i det kompensatoriska uppdraget ska alla barn, oavsett vårdnadshavarnas sysselsättning, erbjudas minst 30 timmar förskola per vecka. Vänsterpartiet vill samtidigt lagstifta om storleken på barngrupper och personaltäthet i förskolan. Vi vill också höja personalens kompetens genom ett “barnskötarlyft” där barnskötares yrkestitel skyddas och där personal i förskolan som saknar rätt utbildning ska få en utbildningssatsning för att höja kompetensen.\nVänsterpartiet har presenterat ett förslag på sänkta avgifter för förskola och fritidsverksamhet, som skulle göra det kostnadsfritt för hushåll med en samlad månadsinkomst under 20 000 och sänka avgifterna för alla hushåll med inkomster under 76 200. Totalt skulle ungefär en halv miljon hushåll få en sänkt eller avskaffad avgift. En sådan reform är helt nödvändig i en tid då priserna på mat, transport och energi rusar och ett led i att öka jämlikheten i samhället.\nDen fysiska miljön inomhus och utomhus på förskolan är viktig för barnens lek och lärande. Goda pedagogiska miljöer uppmuntrar till kreativitet och nyfikenhet och inspirerar till aktivitet bortom begränsande genusmönster. Det ska finnas tillgång till lugn och avskildhet för vila.\nKravet på skolbibliotek gäller idag inte förskolan, men det är angeläget att säkra tillgången till böcker och andra medier på varje förskola. Litteratur har stor betydelse även för de yngsta barnen.\nTillgången och rätten till en bra och flexibel barnomsorg är en viktig feministisk fråga. När allt fler arbetar på obekväm arbetstid ökar behovet av barnomsorg på kvällar, nätter och helger. Kommunerna ska därför vara skyldiga att erbjuda förskole- och/eller fritidsverksamhet under obekväm arbetstid."
  },
  {
    "url": "https://www.vansterpartiet.se/var-politik/politik-a-o/forsvaret/",
    "content": "Försvaret\n\nDet säkerhetspolitiska läget är allvarligare än på mycket länge. Det handlar både om Rysslands anfallskrig mot Ukraina, naturkatastrofer, cyberattacker, splittring mellan olika grupper i samhället, kriminalitet, påverkansförsök och falska nyheter. Det är hot som måste mötas av ett robust och starkt samhälle.\nDet måste därför vara en del av vårt säkerhetspolitiska arbete att göra samhället mer jämlikt och stärka samhällets bottenplatta – välfärden. Svensk säkerhetspolitik ska bygga på fredliga lösningar och på att förebygga kriser snarare än att förespråka militära alternativ.\nUtgångspunkten för Sveriges försvars- och säkerhetspolitik ska vara att värna vårt lands säkerhet. Det kräver en modern försvarsmakt som har förmågan att möta de olika former av hot som vårt land kan ställas inför och försvara landet utifrån egen beredskap. Men det krävs också att vårt samhälle är robust och motståndskraftigt och att samhällsviktiga verksamheter har tillräckligt med resurser i normalläge så att det är möjligt att klara av stora kriser och i värsta fall krig.\nVänsterpartiet vill se ett modernt försvar grundat på folklig förankring. Vi är för en allmän och könsneutral värnplikt. För oss är det en demokratifråga att försvaret utgörs av människor med olika bakgrunder. En ökning av antalet värnpliktiga är viktigt både för den folkliga förankringen och för personalförsörjningen.\nVänsterpartiet ser ett stort behov av att stärka totalförsvaret. Det är nödvändigt för att skapa ett robust samhälle som kan stå emot kriser och konflikter och om det värsta skulle inträffa, väpnad konflikt. Ett starkt totalförsvar räddar Sverige från kriser. Både det militära försvaret och det civila försvaret har ett behov av mer resurser, men behovet av resurser är också stort i många andra delar av samhället. När konflikter uppstår mellan olika intressen måste det finnas en helhetssyn på vad som är bäst för samhällets utveckling.\nMedlemskapet i Nato kan inte ersätta uppbyggnaden av vårt eget försvar. Vi ska ha ett folkligt förankrat totalförsvar som klarar att hålla Sverige och svenska medborgare säkra. Sverige ska vara tydliga med att vi inte accepterar kärnvapen på svenskt territorium. Vänsterpartiet vill att det stiftas en ny lag som förbjuder kärnvapen i Sverige. Vi vill att Norden ska vara en kärnvapenfri zon. Vi ska heller inte ha några permanenta baser med soldater från andra länder i Sverige.\nVårt lands säkerhet förutsätter också en aktiv, självständig utrikespolitik med ett brett engagemang för demokrati, mänskliga rättigheter och folkrätt, för kvinnors frigörelse och global social rättvisa."
  },
  {
    "url": "https://www.vansterpartiet.se/var-politik/politik-a-o/krisberedskap-och-samhallsskydd/",
    "content": "Krisberedskap och samhällsskydd\n\nVi lever i ett sårbart samhälle. De senaste åren har det blivit tydligt vilka civila hot som finns mot Sverige, som cyberattacker, splittring mellan olika grupper i samhället, naturkatastrofer i klimatförändringens spår, kriminalitet, påverkansförsök och falska nyheter och inte minst, pandemier. Men också hur en militär konflikt i vårt närområde påverkar Sverige.\nIdag är klimatförändringarna ett av det allvarligaste hotet mot den globala säkerheten. Torka, översvämningar och bränder utgör både akuta hot och är orsaker till krig och konflikter. Allt tyder på att kriser och extrema väderhändelser kommer att öka även i Sverige. Översvämningar och skogsbränder är till exempel redan ett återkommande problem.\nSamhället måste fungera betydligt bättre än vad det gör i dag för att kunna stå emot stora kriser och i värsta fall krig. En sjukvård där personalen går på knäna redan nu och en infrastruktur där tågen spårar ur stärker inte totalförsvaret. Årtionden av privatiseringar och utförsäljningar av samhällsviktig verksamhet och en otillräcklig utbyggnad av förnybar energi har gjort vårt samhälle svagare.\nVänsterpartiet vill utveckla den nya värnplikten med en möjlig civil tjänstgöring för brandbekämpning och katastrofberedskap. Vi vill också att Sverige ska överväga att köpa in flygplan för brandbekämpning tillsammans med nordiska och baltiska länder som är intresserade.\nIdag är vi helt beroende av fungerande IT-system för till exempel logistik och försörjning av el och vatten. Vid ett haveri riskerar viktiga samhällsfunktioner att drabbas hårt eller rent av slås ut. När kortsiktig vinst blir en drivkraft för att upprätthålla fungerande IT-system sätts långsiktighet och säkerhet på spel och helheten går förlorad. Därför bör myndigheter vara mycket restriktiva med att outsourca skyddsvärda uppgifter.\nVänsterpartiet vill att mer av vad vi äter produceras i Sverige. Det är ett bra sätt att minska transporter och utsläpp. Samtidigt ökar graden av självförsörjning och vi blir därmed bättre rustade för att klara en allvarlig kris. Vi måste också producera fler läkemedel i Sverige.\nNär samhället ställer om till att använda mer el måste energiberedskapen fungera. Andelen förnybar energi måste öka och elnäten ska ägas offentligt. Att sälja ut samhällsviktig verksamhet riskerar att utsätta både landet och medborgarna för stora risker.\nIdag får inte Försvarsmakten planera för civila kriser. Det tycker vi är slöseri med stora samhällsresurser. Försvarsmaktens personal och materiel ska kunna användas bättre vid olyckor eller andra krissituationer även om det är fred."
  },
  {
    "url": "https://www.vansterpartiet.se/var-politik/politik-a-o/nato/",
    "content": "Nato\n\nNär vi gick med i Nato förändrades Sveriges försvars- och säkerhetspolitik. Vänsterpartiet var emot ett Svenskt medlemskap. Vi kan konstatera att det nu är särskilt viktigt att riksdag och regering fattar självständiga beslut som gynnar svensk säkerhet och trygghet. Svensk utrikes- och säkerhetspolitik ska beslutas i Sverige, inte på Natos högkvarter i Bryssel, i Washington av USA:s president eller i Ankara av Turkiets president.\nMedlemskapet i Nato kan inte ersätta uppbyggnaden av vårt eget försvar. Vi ska ha ett folkligt förankrat totalförsvar som klarar att hålla Sverige och svenska medborgare säkra. Svenska soldater och officerare som placeras på uppdrag i Natos organisationer och insatser ska ha goda arbetsvillkor.\nVänsterpartiet tycker att Sverige ska ta ett gemensamt ansvar för försvaret av Östersjön, Västerhavet, Nordsjön och Arktis, tillsammans med våra grannländer. Det är detta, och inte operationer i länder långt bort, som ska vara den svenska prioriteringen. Det är samtidigt viktigt att Sverige framöver inte bara ser till Natos arbete och områden, utan att vi även framöver deltar i lämpliga FN-insatser för att globalt bidra till fred och säkerhet.\nNato är en kärnvapenallians. Sverige måste vara tydliga med att vi inte accepterar kärnvapen på svenskt territorium. Tyvärr har regeringen inte krävt några såna garantier av Nato. Vänsterpartiet vill att det stiftas en ny lag som förbjuder kärnvapen i Sverige. Vi vill att Norden ska vara en kärnvapenfri zon. Vi ska heller inte ha några permanenta baser med soldater från andra länder i Sverige."
  },
  {
    "url": "https://www.vansterpartiet.se/var-politik/politik-a-o/foraldraforsakringen/",
    "content": "Föräldraförsäkringen\n\nAtt föräldrar ska fördela ansvar för hem och barn lika är en av de mest centrala jämställdhetsfrågorna. Ett jämnare uttag av föräldraledighet skulle göra att kvinnors inkomster och hälsa ökar och att män tar större ansvar för hem och barn. Alla barn har rätt till en bra relation med båda sina föräldrar.\nIdag tar mammorna ut omkring 75 procent av föräldradagarna under barnets två första år. Tillsammans med regeringen drev Vänsterpartiet igenom den tredje reserverade månaden i föräldraförsäkringen 2016. Analyser från Försäkringskassan visar att den har lett till ett mer jämställt uttag av föräldradagar. Analyserna visar samtidigt att det är långt kvar till ett jämställt uttag och att ett mer styrande regelverk är nödvändigt.\nFöräldraförsäkringen behöver utvecklas. Vänsterpartiet vill ändra lagen så att föräldrar delar lika på dagarna i föräldraförsäkringen. En utredning för 2017 föreslår att ytterligare två månader ska bli vikta för respektive förälder, samt att fler föräldradagar reserveras till barnets första levnadsår. Resterande dagar föreslås fördelas per år. Förslagen är viktiga steg på vägen mot ett mer jämställt uttag av föräldrapenning. Föräldraförsäkringen behöver också reformeras för att fungera bättre för familjer med fler än två föräldrar.\nEtt mer jämställt uttag gör att män tar mer ansvar för vård av sjukt barn och för hushållsarbetet. Kontakten mellan pappor och barn blir bättre om föräldrapenningdagarna har delats mer lika mellan föräldrarna. Barn får dessutom en bättre relation till båda sina föräldrar, vilket skapar trygghet."
  },
  {
    "url": "https://www.vansterpartiet.se/var-politik/politik-a-o/gardsforsaljning/",
    "content": "Gårdsförsäljning\n\nVänsterpartiet står för en solidarisk och restriktiv alkoholpolitik som innebär att alkohol inte ska vara tillgängligt som om det var vilken vara som helst.\nRegeringen presenterade nyligen ett förslag om att tillåta gårdsförsäljning av alkoholhaltiga drycker. Förslaget omfattar alla dryckesslag. Det krävs ingen egen odling av råvaror för att bedriva gårdsförsäljning av öl, cider eller sprit. Vintillverkare ska dock odla sina egna druvor för att komma ifråga för gårdsförsäljning. Försäljningen ska få ske på ett försäljningsställe, i direkt anslutning till tillverkningsstället eller odlingsstället och begränsas till småskalig och hantverksmässig produktion.\nAtt tillåta gårdsförsäljning av alkoholdrycker vid sidan av Systembolaget skulle innebära ett avsteg från den systematiska och sammanhållna alkoholpolitik vi har haft i Sverige under lång tid och som har varit väldigt framgångsrik.\nSystembolaget är grundbulten i vår alkoholpolitik. Genom monopolet har vi lyckats hålla nere på alkoholkonsumtionen. Förutom att man kan köpa lokalt producerade produkter i den närmaste Systembolagsbutiken kan konsumenter i hela landet beställa produkten för uthämtning i någon av Systembolagets mer än 400 butiker eller hos något av de ca 500 ombud som finns runt om i landet.\nDet har tidigare gjorts bedömningen att det inte är möjligt att behålla Systembolagets monopol vid införande av gårdsförsäljning. Regeringens förslag bör också ses som ett första steg mot att avskaffa monopolet. Vänsterpartiet motsätter sig därför förslaget om gårdsförsäljning."
  },
  {
    "url": "https://www.vansterpartiet.se/var-politik/politik-a-o/grova-brott/",
    "content": "Grova brott\n\nJu grövre brott en person begått, desto kraftigare måste samhället reagera. För att knäcka gängkriminaliteten krävs insatser från hela samhället. Sverige var länge ett land med lägre kriminalitet än många andra länder – en direkt koppling till att vi haft ett starkt välfärdssamhälle med en välfungerande omsorg och skola samt tillgång till arbete och bostäder. Men det gäller inte längre överallt. De ökande klassklyftorna har slitit isär samhället. Det har gjort att en organiserad brottslighet med löften om snabba pengar kunnat växa fram och slå rot. Många ungdomar som inte ser någon väg framåt genom studier och arbete lockas av möjligheten att tjäna pengar och vinna anseende genom brott. En del förorter har drabbats av öppen narkotikahandel, våldsbrott och organiserad kriminalitet under många år utan att samhället har reagerat tillräckligt. På landsbygden ges beskedet att det inte finns någon polis att skicka.\nDet är Vänsterpartiets absoluta övertygelse att en stark, gemensamt finansierad och jämlik välfärd med en väl fungerande skola, fritidsverksamhet, sjukvård, socialtjänst, låg arbetslöshet och ett starkt socialt försäkringssystem är det bästa sättet att minimera rekryteringen till kriminella gäng.\nFör att verkligen minska den grova kriminaliteten och stärka människors trygghet i utsatta områden krävs en gemensam politisk vilja för att minska klassklyftorna i samhället. Längre och hårdare straff får däremot inte människor att sluta begå brott. I exempelvis USA är straffen ofta enormt hårda, men brottsligheten hög. För att få ned den grova brottsligheten måste mycket mer fokus riktas mot att förhindra rekryteringen av barn och unga till gängkriminalitet. Det brottsförebyggande arbetet börjar med en väl utbyggd välfärd för alla, även i politiskt eftersatta områden. Om skolan, fritidsaktiviteter och samhället i övrigt fungerar väl så minskar möjligheterna att rekrytera barn och ungdomar in i kriminalitet. Barn och ungdomar måste få möjligheter till kommunalt stödda fritidsaktiviteter, skolan måste få bättre resurser för att stödja elever som behöver det för att klara betygen och socialtjänsten behöver förstärkas med tillräckliga resurser och kunskap för att arbeta både förebyggande och med barnskydd. Även civilsamhällets organisationer måste involveras i detta breda samarbete.\nDet handlar även om insatser på kort sikt, som att sprida Sluta skjut-projektet till hela landet och att satsa på åtgärder som skapar trygghet i områden som särskilt drabbats av grov kriminalitet. För att på allvar stärka tryggheten i samhället och i politiskt eftersatta områden vill vi skapa trygghetszoner i stället för visitationszoner. I en trygghetszon kan förslagsvis skolor, socialtjänst, polis och andra myndigheter och civila organisationer få extra resurser under en längre period. Syftet skulle vara att stärka det brottsförebyggande arbetet genom bl.a. ökad närvaro och ett ökat socialt engagemang för att bygga lokalt förtroende tillsammans med och för människorna i området. Vänsterpartiet har också sedan flera år tillbaka föreslagit en nationell haverikommission mot skjutningarna och en nationell avhopparverksamhet för kriminella. Insmugglingen av narkotika och illegala vapen måste stoppas redan vid landets gränser för att underminera gängens svarta ekonomi.\nGrov brottslighet som gängkriminalitet och våldsbejakande extremism ska bekämpas. Det ska finnas poliser i närheten oavsett om man bor i innerstaden, i en förort eller på landsbygden. Det behöver också uppmärksammas hur poliserna arbetar och vilka arbetsuppgifter som är prioriterade.\nPolisen ska visitera människor när det finns konkret misstanke om brott. Men slumpmässiga visitationer av människor bara för att de råkar befinna sig i ett visst område, så kallade visitationszoner eller säkerhetszoner som regeringen valt att kalla dem, riskerar att skada förtroendet för polisen. Helt oskyldiga drabbas och det ökar även risken för rasprofiliering. När människors förtroende för polisen förstörs så blir det färre som anmäler och ställer upp som vittnen, vilket gör det mycket svårare att bekämpa kriminaliteten. Ett väl fungerande vittnesskyddsprogram är avgörande för att bryta den tystnadskultur som gör att människor inte vågar vittna av rädsla för hämndaktioner.\nMänniskor ska dömas för de brott de begår. Att döma dem efter deras tillhörighet i gäng istället för utifrån de gärningar de faktiskt begått blir rättsosäkert. I verkligheten är det som kallas för gäng ofta lösa nätverk och tillfälliga konstellationer vilket gör det svårt att dra gränsen för vem som är ingår eller inte ingår."
  },
  {
    "url": "https://www.vansterpartiet.se/var-politik/politik-a-o/halso-och-sjukvardens-huvudmannaskap/",
    "content": "Hälso- och sjukvårdens huvudmannaskap\n\nDet regionala självstyret kan vara en stor tillgång i arbetet för ett regionalt anpassat förebyggande arbete, folkhälsoarbete och andra insatser med regional prägel, men det får aldrig ske på bekostnad av jämlikheten.\nDärför vill vi att staten får ta ett större ansvar för den ekonomiska fördelningen av vårdens centrala funktioner och den digitala utvecklingen. Det behövs för den jämlika vården. Vänsterpartiet vill inte förstatliga vården."
  },
  {
    "url": "https://www.vansterpartiet.se/var-politik/politik-a-o/handelspolitik/",
    "content": "Handelspolitik\n\nVänsterpartiet vill se en rättvis handelspolitik som sätter människor, social rättvisa, djur, klimatet och miljön främst och som fokuserar på samhällsvinster för alla och inte bara på vinster för storföretag.\nHandel har genom historiens gång inneburit kontakt mellan olika länder och regioner. När det är som bäst tillåter handeln ett utbyte av produkter, färdigheter och kreativitet som berikar livet för människor. Men alltför ofta har handeln använts som ett verktyg för att utnyttja, plundra och göra de rika länderna ännu rikare på andras bekostnad.\nVi lever inte i en rättvis världsordning. Under de senaste decennierna har alltmer komplexa multilaterala handels- och investeringsavtal blivit vägen för världens rika länder att utnyttja de fattiga. Genom avtal prioriterar företagens vinst över de sociala och miljömässiga skyddsåtgärderna.\nHandel med omvärlden är avgörande för Sveriges välstånd och utveckling. Vänsterpartiet vill se en rättvis handelspolitik som innebär fördelar för medborgarna i de länder som omfattas. Vi vill se satsningar på framtidsbranscher och långsiktig hållbarhet. För att handel ska kunna ske på rättvisa villkor måste man låta fattiga länder få fördelar och större handlingsutrymme att själva utforma sin handelspolitik. Handel ska också vara ett verktyg för att dela med sig av gröna tekniker och uppmuntra till att länder stärker sin klimat- och miljöpolitik.\nDet överordnade målet för svensk handelspolitik bör vara att bidra till minskade klyftor inom och mellan länder samt ökad jämställdhet och hållbar utveckling."
  },
  {
    "url": "https://www.vansterpartiet.se/var-politik/politik-a-o/hbtqi/",
    "content": "HBTQIA+\n\nAlla människor ska ha samma rättigheter oavsett sexuell läggning, könsidentitet eller könsuttryck.\nVänsterpartiet anser att alla har rätt till sin könsidentitet. Därför vill vi bland annat att ändring av juridiskt kön ska vara ett administrativt förfarande, att åldersgränserna för ändring av juridiskt kön respektive medicinsk könskorrigering avskaffas samt att det införs ett tredje kön som juridiskt sett är jämställt med kvinna och man.\nSamhället behöver bli bättre på att möta och inkludera transpersoner. Därför vill vi ställa hårdare krav både i vården och i skolan när det gäller bemötande och inkludering. Det är oacceptabelt att många personer idag utsätts för hot eller våld enbart för att de till exempel lever med någon av samma kön eller har ett normbrytande könsuttryck. Vänsterpartiet vill därför bland annat att arbetet mot hatbrott stärks och att omvändelseförsök förbjuds."
  },
  {
    "url": "https://www.vansterpartiet.se/var-politik/politik-a-o/hedersvald/",
    "content": "Hedersvåld\n\nHedersrelaterat våld och förtryck har, liksom mäns våld mot kvinnor i övrigt, generellt sin grund i kön, sexualitet, makt och kulturella föreställningar om dessa.\nHederskulturen bygger på föreställningen att vi inte är individer, utan bara en del av familjen eller släkten. Att familjens rykte är viktigare än vår egen vilja.\nUtbildning om hedersrelaterat våld behövs i de yrkeskårer som möter människor som är utsatta. Det bör också noga utredas om dagens lagstiftning om till exempel grov fridskränkning räcker när våldet är en del av ett systematiskt förtryck.\nHederskulturen hänger också ihop med klassamhället. Forskning visar att social rörlighet och ökad jämlikhet luckrar upp hederskulturen. Klassamhällets segregering stärker den.\nDet måste till en jämlikhetspolitik. Det måste till att de här barnen och familjerna möter moderna normer i skolan. Det måste till att föräldrarna får jobb, får nya nätverk och tro på en framtid i det nya samhället."
  },
  {
    "url": "https://www.vansterpartiet.se/var-politik/politik-a-o/hyresratter/",
    "content": "Hyresrätter och allmännyttan\n\nAlla människor behöver någonstans att bo, inte bara de som har mycket pengar. Därför vill Vänsterpartiet att det ska byggas fler hyresrätter med rimliga hyror. Bostäder som vanligt folk har råd med.\nHyresrätten har många viktiga egenskaper. Den viktigaste är att en den inte kräver att du har sparade pengar och/eller kan ta lån på banken. Därför kan i princip alla bo i hyresrätt, jämfört med villa och bostadsrätt. Men hyresrätter underlättar också rörlighet och gör det enklare att flytta dit jobb och utbildning finns. En egen hyresrätt ger trygghet, flexibilitet och valfrihet i boendet.\nMen hyresrätten står inför stora utmaningar. Under lång tid har det byggts för få hyresrätter. Samtidigt har många hyresrätter, både privata och allmännyttiga, ombildats till bostadsrätter vilket minskat andelen hyresrätter. Många allmännyttiga hyresrätter har dessutom sålts till privata fastighetsägare.\nEn stor andel av de hyresrätterna som finns idag är i behov av renovering, vilket ofta innebär enorma kostnader som till stor del betalas av hyresgästerna i form av högre hyror. Utöver detta har vi en regering där samtliga partier är positiva till att förändra dagens hyressystem och hyresförhandlingsordning och istället gå mot någon form av marknadshyror. Det skulle leda till kraftigt höjda hyror för alla.\nVänsterpartiet försvarar och vill stärka hyresrätten – i synnerhet allmännyttan. Allmännyttan är mycket viktig för den svenska generella bostadspolitiken. Den spelar en avgörande roll för kommunernas möjligheter att föra en social bostadspolitik. Vi vill stoppa all utförsäljning av allmännyttiga bostäder och istället se till att andelen allmännyttiga hyresrätter blir fler.\nVänsterpartiet värnar den svenska modellen för hyressättning med kollektivt förhandlade hyror som sätts utifrån bruksvärdesprincipen. Vi står upp för hyresgästerna mot marknadshyror, utförsäljningar och renovräkningar.\nVänsterpartiet vill bland annat:\nAtt staten är med och bidrar till att det byggs fler hyresrätter med rimliga hyror\nStoppa utförsäljning och ombildning av allmännyttiga hyresrätter\nBevara och utveckla den svenska modellen för hyressättning\nStärka hyresgästernas ställning vid renoveringar – alla ska ha råd att bo kvar även efter en upprustning"
  },
  {
    "url": "https://www.vansterpartiet.se/var-politik/politik-a-o/hogskolan-och-yrkeshogskolan/",
    "content": "Högskolan och yrkeshögskolan\n\nHögskolans huvuduppgift är att förmedla kunskap och bildning. Tanken bakom yrkeshögskolans utbildningar är att de ska finnas när och där de behövs. Båda är viktiga för att skapa välstånd och ett öppet och demokratiskt samhälle.\nVänsterpartiets syn på kunskap som en demokratisk rättighet innebär att det är viktigt att bredda rekryteringen till högskolan. Möjligheterna till utbildning ska vara till för alla, inte bara för några få. Den sociala, könsmässiga och etniska snedrekryteringen har visserligen minskat under de senaste decennierna tack vare studiemedel, utbyggd högskola samt fler och nya utbildningar. Men stora skillnader finns kvar mellan såväl utbildningar som högskolor i hur väl de har lyckats med att bredda rekryteringen.\nYrkeshögskolan i Sverige växer och blir en allt större utbildningsform inom utbildningsväsendet. Yrkeshögskolan förändras ständigt för att anpassa sig efter arbetsmarknadens kompetensbehov. Det innebär att innehåll och inriktning på utbildningarna varierar och att nya utbildningar inom yrkeshögskolan startar och gamla läggs ned allteftersom behovet förändras. Yrkeshögskolan spelar en viktig roll för att människor oavsett bakgrund ska ges möjlighet att få utbildning och hitta arbete. Vänsterpartiet vill därför utöka yrkeshögskolans verksamhet och ge studerande på yrkeshögskolan samma rätt till stöd som högskolestudenter för att klara sina studier.\nBostadssituationen för studenter är svår. Vänsterpartiet vill satsa på ett ökat byggande av framförallt hyresrätter, däribland studentbostäder. Vänsterpartiet vill även reformera bostadsbidraget så att det kan sökas av alla studerande oavsett ålder."
  },
  {
    "url": "https://www.vansterpartiet.se/var-politik/politik-a-o/integritet-och-statens-maktutovning/",
    "content": "Integritet och statens maktutövning\n\nVänsterpartiet värnar demokratiska grundvärden som rättssäkerhet och skyddet för den personliga integriteten. Vi vill samtidigt inte försvåra de brottsbekämpande myndigheternas arbete med att utreda och beivra brott. Därför är vi även angelägna om att det ska finnas ett regelverk som ger ett gott skydd för Sveriges och landets invånares säkerhet.\nEn av de viktigaste principerna i en rättsstat är att medborgarna ska ha ett effektivt skydd mot statens maktutövning. Alla människor ska ha rätt till en rättssäker behandling vid till exempel rättegångar. Alla åtgärder som staten kan vidta mot invånarna ska vara proportionella. Det betyder att om det finns möjlighet att välja mellan flera verksamma åtgärder ska det minst tyngande alternativet väljas.\nVi ser med stor oro på den utveckling som skett sedan i början av 2000-talet och som idag lett till att vi börjar närma oss ett övervakningssamhälle. Frågor om personlig integritet och mänskliga rättigheter får gång på gång stå tillbaka. Varje inskränkning har motiverats utifrån goda syften som effektivare brottsbekämpning och ett generellt ökat skydd för invånarna. Vi tycker dock att snart två decenniers skärpta lagar när det gäller till exempel kamerabevakning, hemliga tvångsmedel, signalspaning och utlänningskontroll är illavarslande. Varje inskränkning som godtas verkar bereda väg för ännu fler och mer ingripande skärpningar. Argument i stil med att den som har rent samvete inte har något att frukta riskerar att bli urvattnade floskler ju fler inskränkningar av den personliga integriteten som accepteras. Konsekvenserna för samhällsklimatet och demokratin på lång sikt är svåra att överblicka.\nBåde den förra och den nuvarande regeringen har på kort tid valt att lägga fram flera förslag i syfte att bekämpa terrorism och grov brottslighet som riksdagen sedan beslutat om att genomföra. Det handlar bland annat om ökade möjligheter till kamerabevakning, datalagring och polisens tillgång till uppgifter från signalspaning som försvarsmakten genomför. Vid första anblicken kan dessa förslag, vart och ett för sig, verka helt rimliga och nödvändiga. Men vi tycker att alla redan genomförda, föreslagna och kommande åtgärder som syftar till att bekämpa terrorism, våldsbejakande extremism och annan grov brottslighet måste bedömas som en helhet. Vänsterpartiet är det enda parti i riksdagen som konsekvent värnat integriteten genom att lägga motioner där vi i vissa fall föreslagit andra lösningar än regeringen."
  },
  {
    "url": "https://www.vansterpartiet.se/var-politik/politik-a-o/idrott-och-friluftsliv/",
    "content": "Idrott och friluftsliv\n\nFör Vänsterpartiet är det centralt att det finns goda möjligheter till idrottande för människor i alla åldrar, oavsett bakgrund, funktionsvariation och ekonomiska förhållanden.\nDet handlar om en bred palett av insatser som behövs för att skapa de bästa förutsättningarna för människor att leva ett aktivt liv. Forskningen visar att motion, idrott och friluftsliv är aktiviteter som stärker hälsan och det bör vara fokusområden för politiken på alla nivåer att skapa goda förutsättningar för detta.\nHälsa är en klassfråga. Ofta har både idrottsföreningar och privata aktörer höga avgifter som utestänger många. Så ska det inte behöva vara. Barnets utveckling och glädje ska stå i fokus och arbetet med att implementera barnkonventionen kommer i hög grad beröra idrottslivet.\nIdag finns det inte plats för alla barn som vill börja idrotta. En stor andel av landets kommuner uppger att de har föreningar som får tacka nej till barn på grund av bristen på träningstider. Vi menar att plats för idrott och rörelse måste finnas med som en viktig komponent i samhällsplaneringen och att det ska finnas tillgång till idrottsanläggningar som inbjuder till idrottsutövande för alla, oavsett om dessa idrotter domineras av kvinnor/flickor eller män/pojkar. Planeringen av idrottsytor behöver ske i samarbete med de som ska använda dem och det behövs ökad kunskap om hur man skapar tillgänglighet för personer med funktionsnedsättningar.\nUtöver idrottsanläggningarna ska det finnas utrymme och möjlighet till lek, fysisk rörelse och spontanidrott i bostadsområden. Det ska vara lätt att vara fysiskt aktiv. Vi vill också satsa på underhåll av vandringsleder, motionsspår och göra det lättare att ta sig ut i naturreservat för att röra sig i skog och mark.\nGenom att stödja den stora organiserade idrottsrörelsen och friluftslivets organisationer kan vi ge många människor en möjlighet till ett bättre och friskare liv.\nKönsmaktsordningen, där män generellt överordnas kvinnor, genomsyrar hela samhället och idrottsrörelsen är inget undantag. Enligt vår mening bör staten därför på ett mer aktivt sätt använda bidragstilldelningen till idrotten för att ställa krav på ett stärkt jämställdhetsarbete."
  },
  {
    "url": "https://www.vansterpartiet.se/var-politik/politik-a-o/industri/",
    "content": "Industri\n\nBehovet av en hållbar industri måste tydliggöras. Vänsterpartiet vill se kraftigt ökade investeringar i det som ställer om Sverige.\nVänsterpartiet vill se en övergång till förnybar energiproduktion och smarta elnät, satsningar på järnvägar, elvägar, utbyggd cykel- och kollektivtrafik, energirenoveringar och nybyggnation av lokaler och klimatsmarta bostäder. Det är satsningar som i hög grad kommer att påverka industrin.\nMycket av det material som kommer från industrin är av samhällsavgörande karaktär, det kan vara material som behövs för välfärden, byggande eller omställningen. Industrin står också för många arbetstillfällen och på vissa orter sysselsätter man en majoritet av ortens arbetsföra befolkning. Det måste därför finnas ett gemensamt ansvar för de samhällsavgörande industrierna. Vänsterpartiet vill se en uttalad strategi för hur vi hanterar de industrier som är av stor vikt över tid.\nVi ser redan idag att konkurrensen mot svensk industri inte avgränsas till produktion med relativt lågt förädlingsvärde utan även betydligt högre upp i förädlingskedjan. Vi vet också att produktivitetsökningarna inom olika sektorer och produktionsgrenar inte sker isolerat från varandra utan i ett systematiskt samspel, där såväl fysisk som social infrastruktur spelar en avgörande roll. En fungerande infrastruktur spelar stor roll i industrins möjlighet att utvidgas. Att vägar och järnvägar fungerar möjliggör för industrin att växa och ställa om. Strukturomvandlingen liksom klimatförändringarna ställer krav på helhetstänkande och en medveten, strategisk industri- och näringspolitik.\nIndustrins klimatomställning måste ske parallellt med klimatomställningen av energisystemet. Elektrifiering av industriprocesser ökar energibehovet samtidigt som även andra samhällssektorer såsom transporter elektrifieras. Därför behöver energisystemet anpassas för att motsvara de nya behoven samtidigt som de fossila energikällorna avvecklas och energiförsörjningen blir helt förnybar. För Vänsterpartiet är en hållbar energiförsörjning ett offentligt ansvar, och vi vill se fortsatta satsningar på utbyggnaden av förnybar energi i hela landet. Med en kombination av energi med miljöhänsyn producerad av vattenkraft, vindkraft, solkraft och -värme och hållbar bioenergi har den svenska industrin goda förutsättningar för klimatomställning."
  },
  {
    "url": "https://www.vansterpartiet.se/var-politik/politik-a-o/integration/",
    "content": "Integration\n\nVänsterpartiet arbetar för alla människors frihet. Det är samhällets ansvar och kräver en politik som ger alla, oavsett bakgrund, religion, hudfärg, kön eller sexualitet, samma möjligheter och samma rätt till god utbildning, arbete och bostad.\nFör Vänsterpartiet innebär integration att föra en inkluderande politik som lägger grunden för ett mer jämlikt samhälle. Ett välfungerande flyktingmottagande är en viktig del i en politik för inkludering och etablering. Mottagandet av människor på flykt ska – från asylprocessen till etableringen i samhället – präglas av att den enskilda människans rättigheter står i centrum. Den generella välfärden är central för att upprätthålla de rättigheter som det är vår skyldighet att värna.\nEtt solidariskt, välkomnande och värdigt flyktingmottagande är ett nationellt åtagande. Även om det är kommunerna som i praktiken genomför en stor del av de insatser som krävs för ett bra mottagande och en fungerande etablering i samhället, har staten det övergripande ansvaret för att det fungerar. Staten måste därmed säkerställa att kommunerna har rätt förutsättningar för att kunna genomföra sina uppdrag, både ekonomiskt och praktiskt. Mottagandet ska därför ha en tydlig nationell styrning och tillräcklig statlig finansiering.\nIdag finns det stora brister i etableringsprogrammet. Vänsterpartiet vill förlänga tiden man kan delta i programmet så att den bättre motsvarar den tid det faktiskt tar att etablera sig. Vi vill höja ersättningen för att minska behovet av försörjningsstöd som belastar kommunernas ekonomi och stärka kommunernas möjligheter att samordna etableringsinsatserna samt deras finansiering.\nVi bekämpar diskriminering på alla nivåer i samhället. Bostadsbrist och arbetslöshet drabbar dem som är nyanlända i Sverige extra hårt. Därför krävs både en kraftfull politik för generell välfärd och individuella lösningar för att ta till vara erfarenheter och resurser. I Vänsterpartiets Sverige ska det vara nolltolerans mot diskriminering och den som diskriminerar ska tvingas betala för det."
  },
  {
    "url": "https://www.vansterpartiet.se/var-politik/politik-a-o/israel-och-palestina/",
    "content": "Israel och Palestina\n\nDen israeliska ockupationen av Palestina är folkrättsvidrig och måste upphöra. Den internationella rätten måste respekteras. Alla attacker mot civila, och brott mot de mänskliga rättigheterna måste fördömas, oavsett vilken part som begår dem. Vänsterpartiet vill se ett omedelbart och permanent eldupphör i Gaza.\nSverige har erkänt Palestina som stat. Det är ett viktigt steg mot fred och frihet för det palestinska folket. Vänsterpartiet stödjer en tvåstatslösning där Israel drar sig tillbaka från ockuperade områden enligt 1967 års gränser, inklusive Östra Jerusalem. Blockaden av Gaza måste brytas, och bosättningarna utrymmas. Förutsättningarna för en varaktig fred saknas så länge ockupationen fortgår. Vi vill se en fri och demokratisk palestinsk stat upprättas i fredlig samexistens med Israel.\nSverige ska inte vara ett land som indirekt stödjer dödandet av oskyldiga civila. Vänsterpartiet anser att alla militära kontakter och all vapenhandel med Israel omgående ska avbrytas. Sverige behöver öka biståndet till människor i Gaza, både det humanitära biståndet och utvecklingsbiståndet. Omvärlden måste kraftsamla mot ockupationen och avtalet mellan EU och Israel som bl.a. rör handel ska sägas upp. Vi vill se en omfattande bojkott av israeliska varor och tjänster med sanktioner på kommunal, regional, nationell och europeisk nivå i likhet med de sanktioner som Sverige och EU infört mot Ryssland sedan starten av kriget mot Ukraina. Vänsterpartiet vill att regeringen ökar bidraget till Internationella brottmålsdomstolen ICC för att utreda de brott som sker."
  },
  {
    "url": "https://www.vansterpartiet.se/var-politik/politik-a-o/jamlikhet/",
    "content": "Jämlikhet\n\nVänsterpartiet arbetar för att skapa ett samhälle för alla – inte bara några få. Vi tycker det är fel att en liten elit har hur mycket pengar som helst, samtidigt som många familjer behöver vända på varenda krona för att få vardagen att gå ihop.\nDet är många som pratar om jämlikhet men vi gör något åt saken. Vi är det parti som driver en politik som faktiskt skulle öka jämlikheten i vårt land.\nMånga svenskar möter en tuff vardag. Det är pensionärer som inte får pensionen att räcka till trots ett långt arbetsliv. Det är den stora majoriteten kvinnor som ofta får lägre inkomster och sämre arbetsvillkor än män. Det är alla de som inte kan få ett fast, tryggt arbete utan får nöja sig med tillfälliga, otrygga jobb, och de som slits ut av stress. Hundratusentals svenskar hittar inte en egen bostad som de har råd med.\nSverige är ett land med möjligheter att skapa ett gott liv åt alla som lever här. Den samlade rikedomen är större än någonsin. Trots detta är det många i Sverige som inte får del av framgången. En liten ekonomisk elit drar ifrån oss andra. Det syns tydligt i våra städer, förorter och på landsbygden. Faktum är att Sverige är det land inom OECD där ojämlikheten ökat mest sedan mitten av 1980-talet.\nForskningen visar att ojämlika samhällen leder till ökad kriminalitet, psykisk ohälsa, social utslagning m.m. På senare tid har också allt fler ekonomer visat att ökad ojämlikhet påverkar den ekonomiska tillväxten negativt. Så Sverige har med andra ord mycket att vinna på att skapa ett jämlikare samhälle. Men för det krävs ett rättvisare skattesystem, stärkta socialförsäkringar, och inte minst en politik för full sysselsättning. I vår budgetmotion presenterar vi en plan för ökad jämlikhet. Höjda skatter på kapital, förmögenheter, arv, gåvor och fastigheter m.m. finansierar satsningar på välfärden, socialförsäkringarna, bostads- och infrastrukturfinansieringar samt sänkt skatt för låg- och medelinkomsttagare. På så sätt ökar vi jämlikheten samtidigt som vi stärker välfärden."
  },
  {
    "url": "https://www.vansterpartiet.se/var-politik/politik-a-o/jarnvag-och-tag/",
    "content": "Järnväg och tåg\n\nFör klimatets skull måste vi satsa mycket mer på tågen. Det ska vara bekvämt och smidigt att välja tåget och man ska kunna lita på att det går i tid. Vänsterpartiet driver på för ökade investeringar i nya järnvägar och förbättrat underhåll av banorna.\nJärnvägssystemet i Sverige är idag uppsplittrat på en mängd privata och statliga aktörer som är ute efter ekonomisk lönsamhet. Det har lett till minskat helhetsansvar och långsiktighet och bidragit till stora problemen i tågtrafiken. För att stoppa tågkaos med ofta förekommande förseningar vill vi istället skapa ett sammanhållet järnvägssystem för störst samhällsnytta.\nDet ska gå att lita på att tågen kommer i tid. Därför behöver järnvägsunderhållet förstatligas och järnvägen återregleras. Det ökar utrymmet för SJ att bedriva trafik på sträckor som inte är lönsamma i sig men som är det i kombination med andra. Idag kan privata aktörer plocka russinen ur kakan genom att bara köra riktigt lönsamma sträckor. Det gör det svårare att få bra tågförbindelser i andra delar av landet där det är mindre lönsamt. Möjligheten att resa klimatsmart och billigt ska vara i fokus, inte vinstmaximering.\nTransporter står för ungefär en tredjedel av klimatutsläppen i Sverige. Genom att fler resenärer och mer gods färdas på järnväg istället för på vägarna eller med flyg kan utsläppen minska. Därför måste de hållbara resealternativen göras ekonomiskt attraktiva för resenärer och företag. Samtidigt måste SJ få ett nytt uppdrag. Idag fungerar SJ i princip som vilket bolag som helst och har avkastningskrav till staten. Vänsterpartiet anser att avkastningskravet ska tas bort och att pengarna istället bör användas till förbättrad service och sänkta biljettpriser."
  },
  {
    "url": "https://www.vansterpartiet.se/var-politik/politik-a-o/jordbruk-och-mat/",
    "content": "Jordbruk och mat\n\nVänsterpartiet anser att Sverige ska vara mer självförsörjande på livsmedel. Vi vill stärka stödet till ekologiskt jordbruk och för att produktion, förädling och distribution av hållbar mat ska ske närmare konsumenten.\nEU:s jordbrukspolitik skapar ett storskaligt jordbruk med hög miljöpåverkan. Intensiv animalieproduktion och monotona odlingslandskap ger negativa effekter för både klimat och biologisk mångfald. Stora stödbelopp hamnar idag hos stora godsägare och multinationella företag. Vi anser att det på sikt mest hållbara är att Sverige utformar sin egen nationella jordbrukspolitik. Så länge Sverige är en del av EU:s gemensamma jordbrukspolitik verkar vi för att stöden ska utformas i enlighet med våra miljö- och klimatmål och för en levande landsbygd.\nVänsterpartiet föreslår i sitt budgetförslag ökad ersättning till lantbrukare för att producera ekologiska och klimatsmarta livsmedel samt ökat stöd för att djur fortsatt ska finnas på våra betesmarker. Vi vill även inrätta statligt stöd för investeringar och åtgärder inom jordbruket som stärker jordbrukets vattenhantering i ett förändrat klimat och som därmed bidrar till att stärka vår självförsörjningsgrad gällande livsmedel. Dessutom föreslår vi ökat statligt stöd för att minska beroendet av fossila drivmedel i jordbruket samt ökad tillgång på lokala/mobila slakterier."
  },
  {
    "url": "https://www.vansterpartiet.se/var-politik/politik-a-o/klimat/",
    "content": "Klimat\n\nKlimatkrisen är akut och vi måste snabbt få ned utsläppen. Det finns en stark rörelse och folklig opinion för att göra det och skapa ett långsiktigt hållbart samhälle.\nDen blinda tron på marknaden och att blunda för klimatkrisen är gårdagens politik. Klimatomställningen behöver ske omgående och alla politiska beslut behöver ta hänsyn till den akuta kris vi befinner oss i. Med en grön politik från vänster kan vi skapa fler jobb, företag och framtidstro även utanför storstäderna.\nFossilindustrin prioriterar sina egna vinster framför de förödande konsekvenser ett förändrat klimat kommer att ha för oss alla. Vi vet att klimatkrisen inte går att avvärja med enbart individuella insatser som sopsortering och miljömedveten konsumtion, utan det krävs stora samhälleliga förändringar.\nVänsterpartiet är ett rött miljöparti. Vi vill att Sverige ska vara ett föregångsland i klimatfrågan. Vänsterpartiets mål är ett fossilfritt samhälle senast år 2035. Den ekonomiska politiken måste anpassas till de ramar som klimatet och våra ekosystem sätter upp. Det kräver massiva investeringar i grön industri, förnyelsebar energi, hållbara bostäder och gröna transporter. För en framgångsrik klimatomställning krävs ett rättviseperspektiv som förenar det gröna perspektivet med det röda. Det krävs ökad jämlikhet för att möta klimathotet. Det är de rika som genom sitt sätt att leva orsakar de största klimatutsläppen. När en större andel av ekonomin går till gemensamma investeringar och välfärd istället för till ökad privat konsumtion för de som redan har mest blir det enklare att minska utsläppen.\nVänsterpartiets klimatpolitik kombinerar klimat- och miljösatsningar med en politik för rättvisa eftersom det hänger ihop. Rika länder har störst ansvar för klimatkrisen och måste därför göra stora egna förändringar men också hjälpa fattiga länder ekonomiskt med omställning till ett mer hållbart och klimatanpassat samhälle.\nVänsterpartiet vill bland annat:\nGenomföra ett massivt investeringsprogram för klimatet på 700 miljarder kronor under 10 år för att snabbt ställa om transporter, energi och bostäder.\nInföra Sverigebiljett för 450 kr/månaden som ger tillgänglighet till regional kollektivtrafik i hela landet. Detta för att göra klimatsmarta alternativ till bilism mer tillgängliga.\nFasa ut klimatskadliga subventioner och istället lägga pengarna på att bygga ett hållbarare Sverige.\nGe konkreta direktiv till våra AP-fonder för fossilfria pensioner.\nInför en ny klimatbonus för elbilar som gör att fler kan få tillgång till elbilar till lägre pris samtidigt som de dyraste elbilarna inte ger någon bonus.\nAtt det alltid ska vara billigare att ta det klimatvänliga alternativet, exempelvis att ta tåget istället för att flyga. Därför är vi för en träffsäker vägslitageavgift för tunga lastbilar och progressiv flygskatt. Inkomsterna från dessa skatter ska gå till investeringar för billigare och bättre miljövänliga resor och transporter.\nSverige bör anta klimatmål om nollutsläpp senast år 2035.\nÖka anslagen till de internationella klimatfonderna samt införa ett nytt klimatbistånd bestående av nya medel. Klimatbiståndet ska inte konkurrera med det ordinarie biståndet.\nGe en statlig konverteringspremie till de som ställer om sin begagnade fossildrivna bil till klimatvänlig drift.\nInvestera fem miljarder extra varje år på att skydda natur och återställa uttorkade våtmarker"
  },
  {
    "url": "https://www.vansterpartiet.se/var-politik/politik-a-o/kollektivtrafik/",
    "content": "Kollektivtrafik\n\nFör klimatets skull behöver det bli lättare, bättre och billigare att åka kollektivt. Vänsterpartiet vill satsa mer på kollektivtrafiken så att den är billig eller gratis och fungerar bra i hela landet.\nKollektivtrafiken är ett effektivt och klimatsmart transportslag. Att människor i högre grad väljer klimatsmart kollektivtrafik hellre än bilen är viktigt för en effektiv klimatomställning. Huvudansvaret för kollektivtrafiken ligger idag hos regionerna, men Vänsterpartiet tycker att staten ska ta ett större ansvar för att öka resandet med kollektivtrafik. Biljettpriset har stor betydelse för att fler ska ställa bilen och istället välja att åka kollektivt. Genom att sänka taxorna i kollektivtrafiken skapas också ökade möjligheter för dem med låga inkomster att resa.\nVänsterpartiet vill införa en gemensam Sverigebiljett för all regional kollektivtrafik i hela Sverige. I stället för en mängd olika regionala system med dithörande olika taxor, appar och zonindelningar skulle vi få ett kort som skulle fungera likadant i hela landet. En Sverigebiljett kommer kosta 450 kronor.\nFlera saker måste göras samtidigt för att öka andelen resor med kollektivtrafik och minska bilismen i våra städer. Exempelvis måste samhällsplaneringen ge mer utrymme för kollektivtrafik och tillgången till kollektivtrafik måste öka. För att fler ska kunna klara sig utan bilen behöver kollektivtrafiken utvecklas, byggas ut och anpassas så att den kan tillgodose transportbehoven både i städer och i landsbygderna. Därför behöver lösningarna se olika ut på olika håll i landet. Där det är glesare bebyggt vill vi gärna se mer beställningsstyrd kollektivtrafik.\nVår vision för framtiden är en utbyggd, tillgänglig och gratis kollektivtrafik som fungerar för alla oavsett plånbokens storlek, funktionsvariation eller bostadsort. Möjligheten att resa billigt och klimatsmart ska vara i fokus, inte företagens vinstmaximering. Därför vill vi i första hand driva kollektivtrafiken i egen regi. Det är också viktigt att medarbetarna i kollektivtrafiken har bra arbetsvillkor och arbetsmiljö."
  },
  {
    "url": "https://www.vansterpartiet.se/var-politik/politik-a-o/kultur/",
    "content": "Kultur\n\nKultur ska vara till för alla, inte bara en lyx för några få. Den ska vara lätt att uppleva och att utöva oavsett var i landet man bor eller vem man är.\nKulturen präglas av sin tids föreställningar, motsättningar och villkor. Men kulturen återspeglar inte bara samhället. Konst och andra kulturyttringar kan också vara en förändrande kraft som bidrar till att människor blir medvetna om sig själva och om samhället. Därför är det så viktigt att konsten får verka fritt. Att den varken underkastas censur, ideologier eller kommersialism.\nAvståndet till storstädernas centrum avgör många gånger tillgången på kultur. Samhället har ett ansvar för att ge alla människor möjlighet att använda och ta del av konstens olika uttryck, oavsett var man bor eller vem man är. Det är en stor utmaning att lyckas med det i ett så glesbefolkat land som Sverige. Vi tror därför att det måste till många olika satsningar från nationell, regional och kommunal nivå om vi ska lyckas.\nKulturskolan är landets största barn- och ungdomskulturverksamhet och spelar en viktig roll för barns och ungas möjlighet att själva utöva kultur. Barn som ges möjlighet att utöva kultur får ökat självförtroende, stärker sin problemlösande förmåga och blir bättre på socialt samspel. Drama, dans, bildkonst, film, musik och andra kulturyttringar är viktiga för att stärka barns möjligheter att uttrycka sig med mer än språket. Vänsterpartiet anser att barn från alla familjer, oavsett ekonomi eller social ställning, ska ges möjlighet att delta i kulturskolans verksamhet. För att detta ska bli möjligt måste anslaget höjas så avgifterna till kulturskolan på sikt tas bort.\nProfessionellt verksamma kulturskapare måste ha möjlighet att leva på sitt kulturskapande under rimliga förhållanden. Offentliga stöd ska inte styras av efterfrågan. Kulturpolitiken måste också grunda sig på andra värden. Andra viktiga aktörer för ett levande kulturliv är det ideella föreningslivet och folkbildningen. Det är viktigt att dessa har bra förutsättningar och goda villkor att verka."
  },
  {
    "url": "https://www.vansterpartiet.se/var-politik/politik-a-o/karnkraft/",
    "content": "Kärnkraft\n\nVänsterpartiet vill avveckla kärnkraften eftersom den är en dyr, smutsig och osäker energikälla.\nEn varsam avveckling av kärnkraften behöver mötas av en gedigen utbyggnad av förnybara energislag. Tyvärr ser utvecklingen ut att gå åt motsatt håll. Regeringen satsar på att bygga ut kärnkraften i stället för att avveckla den. Trots att alla utredningar och kalkyler visar att\ndet är dyrt, komplicerat och riskfyllt. Dessutom med en tidsrymd som inte löser de akuta energibehoven här och nu. Det är uppenbart att det har gått prestige i frågan. Regeringen ska få fram ny kärnkraft oavsett kostnad eller nytta. Det är enorma investeringar som aviseras – 300 miljarder kronor – där skattebetalare och elanvändare får stå för slutnotan. Pengar som hade kunnat satsas på utbyggnad av förnybar energi och energieffektivisering.\nÄven om kärnkraften är fossilfri och inte släpper ut koldioxid vid själva energiproduktionen är den långt ifrån miljövänlig och har många problem med miljöpåverkan, social påverkan och säkerhetsfrågor i hela produktionskedjan från uranbrytning till framställning av kärnbränsle, elproduktion och slutförvaring av det använda kärnbränslet.\nUtvinning av uran är en väldigt miljöförstörande verksamhet som innebär stora risker för omgivningen, grundvattnet, naturmiljön, arbetsmiljön och hälsan hos dem som arbetar i eller bor i närheten av urangruvor. Den är även förknippad med stora sociala risker bland annat för mänskliga rättigheter och för ursprungsbefolkningen i länder där uran bryts. Uranutvinningen är så smutsig att miljölagstiftningen inte i praktiken tillåter den i Sverige.\nKärnkraften kräver avancerad teknik och är dyr och långsam att bygga. Flera samhällssektorers, bland annat industrins och transportsektorns, klimatomställning sker genom elektrifiering och därför ser vi ett kraftigt ökat elbehov framför oss. En eventuell kärnkraftsutbyggnad hinner inte svara mot detta behov under den korta tid vi har på oss at få ner våra utsläpp. Kärnkraftens produktionskostnader är så höga att den inte är fördelaktig att producera när man jämför med förnybara energikällor som vatten- och vindkraft.\nMed kärnkraften följer alltid en risk för olyckor. Även om allvarliga olyckor är ovanliga är konsekvenserna stora när de sker. Mindre olyckor och tillbud som utsätter både anställda och omgivningen för fara sker trots omfattande säkerhetsåtgärder och rutiner. De nödvändiga säkerhetskraven gör kärnkraftsproduktionen ännu dyrare än den annars skulle vara.\nKärnkraften, även den fredliga, utsätter Sverige för säkerhetsrisker eftersom den gör oss beroende av utländskt bränsle där vi har svårt att kontrollera att hela kedjan håller en godtagbar standard för miljön, arbetsmiljön, mänskliga rättigheter, strålsäkerheten och säkerhetspolitiska aspekter.\nDet stora, olösta problemet med kärnkraften är att det saknas en trovärdig lösning för slutförvaring av utbränt kärnbränsle. Det använda kärnbränslet måste förvaras säkert i minst 100 000 år, vilket gör det nästintill omöjligt att hitta bergsäkra tekniska lösningar för slutförvaringen. Vänsterpartiet vill se en hållbar lösning för slutförvaret, allt annat vore ansvarslöst mot de generationer som ska leva med avfallet från den energi som vi har förbrukat."
  },
  {
    "url": "https://www.vansterpartiet.se/var-politik/politik-a-o/kriminalitet-och-kriminalvard/",
    "content": "Kriminalitet och kriminalvård\n\nVänsterpartiet arbetar för ett samhälle där ingen har anledning att se kriminalitet som en lösning. Vi vill ge alla barn en uppväxt som ger dem möjligheter i livet, från förskolan till skolan och det första jobbet. Det är nödvändigt för att minska kriminaliteten och se till att så få som möjligt drabbas av brott.\nVänsterpartiet är inte för generella straffskärpningar. Men vi kan se att det finns områden där straffen kan behöva skärpas. Vi har till exempel stått bakom straffskärpningar när det gäller vapenbrott och sexualbrott och brott mot barn. I vissa fall kan strängare straff vara positivt om det medför en starkare prioritering inom rättsväsendet samt ökade resurser för att utreda brotten. Det finns dock inget egenvärde i att höja straffen för höjningens skull.\nForskning visar att brottsligheten i Sverige ligger på en stabil nivå även om skjutningar kopplade till gängbrottslighet dessvärre ökat. Det är en förhållandevis liten grupp unga män som begår den största delen av de grövsta brotten. Skjutvapenvåld och sprängningar är starkt koncentrerade till socialt utsatta områden i svenska storstäder, där levnadsvillkoren är betydligt sämre och individernas sociala och ekonomiska resurser svagare. Skjutvapenvåldet skördar unga människors liv och slår sönder familjer. Otryggheten för alla invånare ökar i de områden där skjutningarna förekommer. Hämndspiraler bland olika kriminella gäng leder till fler skjutningar. Första gången Vänsterpartiet lade fram ett förslag om en nationell haverikommission till riksdagen var 2019. Sedan dess har vi återkommande upprepat vårt krav men dessvärre har riksdagens majoritet inte lyssnat på oss. I början av juni 2023 blev situationen akut efter bl.a. en masskjutning i Farsta. Dessvärre finns det flera fall de senaste åren där personer som bara råkat vara på fel plats vid fel tillfälle blivit offer för kriminella gängs skjutvapenvåld och sprängningar. I augusti 2020 inträffade en s.k. drive-by skjutning vid en McDonalds-restaurang i Norsborg. Två skott träffade en 12-årig flicka som senare avled av sina skador. Flera skjutningar har inträffat i bostadsområden, köpcentrum och andra centrala områden där många människor befunnit sig. I juni 2021 sköts en polis till döds på öppen gata i Biskopsgården under tjänsteutövning. I april 2024 sköts en man ihjäl i en gångtunnel i Skärholmen efter att ha konfronterat ett ungdomsgäng. Sprängningar har medfört att personer avlidit och fått sina bostäder förstörda. Det är helt oacceptabelt.\nSamtidigt är det kris i stora delar av kriminalvården med överfulla häkten och anstalter bl.a. därför att fängelsestraffen generellt blivit längre. Justitieombudsmannen (JO) har under lång tid återkommande kritiserat överbeläggningen på anstalter och häkten. Det är helt oacceptabelt. Vänsterpartiet har förslag på flera åtgärder som syftar till att vända den destruktiva utvecklingen.\nFör att verkligen minska den grova kriminaliteten och stärka människors trygghet i utsatta områden krävs, istället för politikers prat om längre och hårdare straff, en gemensam politisk vilja för att minska klassklyftorna i samhället. Forskning visar dessutom att längre och hårdare straff generellt sett inte får människor att sluta begå brott. Man kan se på USA som ett exempel. Där är straffen ofta enormt hårda, men brottsligheten är hög. Den bästa kriminalpolitiken börjar med en stark välfärd.\nNär människor begår brott måste samhället självklart sätta gränser i form av påföljder. Grov brottslighet som gängkriminalitet och våldsbejakande extremism ska bekämpas på ett effektivt sätt med hjälp av lagstiftning som bygger på de grundläggande rättsliga principerna i en rättsstat. Att vi anställer fler poliser spelar roll för att förebygga brott, men det behöver också uppmärksammas hur poliserna arbetar och vilka arbetsuppgifter som är prioriterade. Polis, räddningstjänst och annan samhällsservice ska finnas tillgänglig oavsett om man bor i stan, i en förort eller på landsbygden.\nDet brottsförebyggande arbetet börjar med en väl utbyggd välfärd för alla, även i så kallade socialt utsatta områden. Om skolan, fritidsaktiviteter och samhället i övrigt fungerar väl så minskar möjligheterna att rekrytera barn och ungdomar in i gängkriminalitet. Att stoppa nyrekryteringen in i kriminalitet är centralt. Barn ska spela fotboll, inte agera narkotikakurirer. Den negativa utvecklingen i s.k. socialt utsatta områden måste vändas genom långsiktiga satsningar på bland annat skola, socialtjänst och allmän välfärd. Det handlar även om insatser på kort sikt, som att sprida ”sluta skjut”-projektet till hela landet och att inrätta sociala insatsgrupper i områden som särskilt drabbats av grov kriminalitet. Vidare måste inflödet av narkotika och vapen stoppas redan vid landets gränser.\nInslussningen i samhället av tidigare dömda personer måste bli mycket bättre. I dag fungerar inte samarbetet mellan socialtjänst, kriminalvård med flera myndigheter och vårdinrättningar. Vänsterpartiet vill därför att staten ska ta ett större ansvar för inslussningen av grovt kriminella. Avhopparverksamheten med ett fungerande personskyddsprogram, måste utvecklas för att människor ska kunna lämna ett liv i kriminalitet.\nFör Vänsterpartiet är det grundläggande att fängelser inte är en förvaring av människor utan att vi har en god och välfungerande kriminalvård. Kriminalvården har i dag, och ska även i framtiden ha, ett tydligt fokus på att den dömde ska kunna komma tillbaka till ett liv i frihet och utan kriminalitet. Vi vill att livstidsstraffet ska avskaffas så att alla straff är tidsbestämda från början. Vänsterpartiet är starkt emot dödsstraff, som fortfarande finns i vissa andra länder."
  },
  {
    "url": "https://www.vansterpartiet.se/var-politik/politik-a-o/landsbygd/",
    "content": "Landsbygd\n\nSverige ska vara ett land som håller ihop. Våra gemensamma rikedomar skapas av hela landets resurser och hela landets arbete. Då ska frukterna av det arbetet också komma hela landet till del.\nSverige har stora och växande regionala skillnader. Ojämlikheten syns på kartor – på Sverigekartan och på stadsbusskartan. Pengarna finns i centrum, i de stora städerna och i stadskärnorna. Samtidigt lämnas landsbygden, bruksorterna och arbetarstadsdelarna efter. Det är ett svek mot stora delar av Sverige.\nVänsterpartiet vill att hela landet ska leva och att alla ska kunna bo där i Sverige de själva önskar. Det kräver dock likvärdiga grundläggande förutsättningar i hela landet. Vår strategi bygger på långsiktighet, en utvecklad samverkan, ett större regionalt inflytande och ett tydligt ansvar för staten att se till att grundläggande samhällsservice finns i hela landet.\nVi vill att staten ska ta ett större ansvar för landsbygdsfrågorna. Bland annat genom att flytta statliga myndigheter ut från storstäderna, bygga ut infrastrukturen och förbättra förutsättningarna för företagande på landsbygden. Människor måste garanteras tillgång till grundläggande samhällsservice oavsett var man bor. Det kan till exempel handla om tillgången till vård, läkemedel, en trygg förlossningsvård, fungerande bredband, fungerande skolgång, närvarande poliser och en god postservice.\nJobben är helt avgörande för landsbygdens framtid. Det krävs åtgärder som säkrar att företag kan starta, växa och leva vidare. För mindre företag kan sjuklöneansvaret ofta vara betungande.\nTrots ambitiöst och stundtals stort ekonomiskt stöd till regionalpolitisk utveckling har det ännu inte skapats likvärdiga förutsättningar för att ge alla områden – såväl landsbygdsdistrikt som tätortsmiljöer – samma chanser inför framtiden. Den strategi som använts har i stort sett gått ut på att via kortsiktiga statliga bidrag försöka kompensera de klyftor som marknadskrafterna skapat. Resultatet har blivit att en majoritet av landets kommuner under lång tid har minskat i befolkning och tappat såväl offentlig som kommersiell service. Den statliga servicen måste generellt ökas och förbättras på landsbygden. En stor del av befolkningen bor på landsbygden och andelen företag per sysselsatta är också högre på landsbygden än i storstäderna. Samtidigt har vi under lång tid kunnat se en avveckling av samhällsservice där staten bär ett stort ansvar. Servicen på mindre orter urholkas och livsvillkoren försämras. Det leder sammantaget till att det blir allt svårare att bo, arbeta och bedriva verksamhet på landsbygden. Vänsterpartiet vill öka samhällets närvaro på lands- och i glesbygd. Landsbygdspolitiken måste vara övergripande och gå in alla områden för att hela landet ska kunna leva."
  },
  {
    "url": "https://www.vansterpartiet.se/var-politik/politik-a-o/lss-personlig-assistans/",
    "content": "LSS/Personlig assistans\n\nVår gemensamma välfärd ska skapa frihet för alla, ge oss möjlighet att leva goda liv. Alla människor har lika värde och alla människor har kunskaper, förmågor och erfarenheter som är viktiga för samhället. Alla människor, oavsett funktionsvariation, ska ha samma möjlighet till ett gott liv som alla andra.\nLSS är en förkortning för Lagen om stöd och service, och är en rättighetslag. Människor ska få den hjälp de behöver i det dagliga livet och kunna påverka vilket stöd och vilken service de får. LSS ger rätt till flera olika insatser, däribland personlig assistans, daglig verksamhet och ledsagarservice. Den personliga assistansen har förbättrat livskvaliteten enormt för många och är en av de viktigaste jämlikhetsreformerna.\nRätten till personlig assistans och bestämmelserna om assistansersättningen är en frihetsreform, och en av grundtankarna med personlig assistans är att personer med funktionsvariation ska ha samma möjligheter som andra att få leva det liv som de vill leva. Personlig assistans har förbättrat livskvaliteten enormt för många och är en av de viktigaste jämlikhetsreformerna i Sveriges historia. Målet med insatsen personlig assistans är inkludering och deltagande i samhället.\nMöjligheten att få assistansersättning har begränsats. Regeringen fokuserar alltför mycket på att minska kostnader. Vi menar att bedömningar måste göras utifrån människors faktiska behov. Rätten för alla människor att få sina mänskliga rättigheter tillgodosedda ska stå i fokus. För Vänsterpartiet är det viktigt att grundläggande behov ska bedömas i sin helhet, och inte delas upp i s.k. integritetsnära delar. Vi vill även att all personlig assistans ska förstatligas.\nAssistansberättigade ska själva få välja sin assistans. Detta vill Vänsterpartiet värna om. Att människors behov av assistans sätts på undantag när företag sätter pengar främst är ovärdigt. Vi vill se en assistans där människors behov står i fokus, inte företagens vinstjakt."
  },
  {
    "url": "https://www.vansterpartiet.se/var-politik/politik-a-o/miljo/",
    "content": "Miljö\n\nFör oss är miljön viktigare än vinstintresset. Utarmningen av den biologiska mångfalden, klimatkrisen, farliga kemikalier och andra allvarliga miljöproblem gör att vi snabbt måste ställa om vårt samhälle. Ett samhälle som effektivt nyttjar naturresurserna utan att utarma ekosystemen genom ohållbar materialanvändning.\nVåra gemensamma ekonomiska resurser vill vi använda för investeringar i det som är långsiktigt hållbart såsom förnybar energi, hållbara transporter och att skydda naturområden. Rättvisa och miljö hänger ihop. De som belastar miljön och klimatet mest måste också göra störst förändringar i konsumtion och livsstil. Bara genom minskade klyftor mellan fattiga och rika och mellan män och kvinnor kan vi uppnå ett ekologiskt hållbart samhälle och fördela det begränsade miljöutrymmet rättvist. Den biologiska mångfalden är grunden för vår välfärd och den ska värnas genom att miljöhänsynen ska gå före företagens kortsiktiga vinstintressen. Frivilliga insatser för att värna vår natur och miljö är otillräckliga och stärkt reglering och nya styrmedel och åtgärder är därför nödvändiga för att våra begränsade resurser ska nyttjas hållbart och med hänsyn till människor och miljön.\nSverige har bara nått ett av våra 16 nationella miljömål. Vi behöver göra mer än vad som görs idag för att minska belastningen på våra ekosystem. Till exempel behöver vi minska spridningen av bekämpningsmedel i jordbruket och mikroplaster i haven och minska miljö- och klimatpåverkan från våra transporter. Samtidigt vill vi genomföra miljöförbättrande åtgärder för ett ekologiskt hållbart jord- och skogsbruk och fiske samt en hållbar mineralbrytning."
  },
  {
    "url": "https://www.vansterpartiet.se/var-politik/politik-a-o/monarki/",
    "content": "Monarki\n\nVänsterpartiet vill avskaffa monarkin. Till dess att det sker kräver vi att anslaget till kungahuset minskar, att utgifterna redovisas samt att kungens åtalsimmunitet avskaffas.\nVi tycker att det högsta ämbetet och förtroendeuppdraget i en demokrati, statschefens, ska tillsättas enligt demokratiska principer. Med andra ord vill vi ha en folkvald statschef. Så länge vi har monarki är det dock självklart att statschefen ska granskas på samma sätt som all annan verksamhet som finansieras med offentliga medel."
  },
  {
    "url": "https://www.vansterpartiet.se/var-politik/politik-a-o/mans-vald-mot-kvinnor/",
    "content": "Mäns våld mot kvinnor\n\nMäns våld är det grövsta uttrycket för den ojämlika fördelningen av makt mellan könen. Många kvinnor har antingen egna erfarenheter av fysisk, psykisk eller sexuell misshandel, eller känner någon som har det.\nVar femte vuxen kvinna i Sverige har någon gång i sitt liv utsatts för allvarligt sexuellt våld. Att bekämpa mäns våld mot kvinnor är en av de viktigaste feministiska frågorna. Under 2021 konstaterades 19 fall av dödligt våld där offer och förövare hade en nära relation. För anmälda misshandelsbrott mot vuxna kvinnor 2022 angavs i 80 procent av fallen att brottet begicks av en för brottsoffret bekant person. För kvinnor är det ofta en man hon har eller har haft en parrelation till.\nVänsterpartiet har politik både för ökad jämställdhet och för att bekämpa mäns våld mot kvinnor och har under lång tid drivit på för att sätta stopp för mäns våld mot kvinnor. Det handlar om allt från lagstiftning om barnäktenskap till förebyggande insatser och långsiktig finansiering av kvinnojourernas viktiga arbete.\nFör att tydliggöra att kvinnojourerna behöver garanteras långsiktiga och stabila ekonomiska lösningar för att kunna fortsätta bedriva sin verksamhet föreslår Vänsterpartiet ett anslag på 50 miljoner kronor per år särskilt riktat till kvinnojourerna. Fler kvinnor som söker hjälp hos socialtjänsten behöver beviljas placering på skyddat boende och få vara där under så lång tid som de behöver. För att socialtjänsten ska ges möjlighet till detta, bör det enligt Vänsterpartiet anslås 350 miljoner kronor årligen.\nVänsterpartiet satsar också 30 miljoner kronor på ett femicid-paket för polis, åklagare och domare i syfte att mäns våld mot kvinnor, sexköp och människohandel för sexuella ändamål ska hanteras med ökad våldskompetens, rättssäkerhet och seriositet i hela rättskedjan.\nAndra av våra viktigaste förslag är att det införs en handlingsplan mot sexualiserat våld, att feministiskt självförsvar ska inkluderas i skolans undervisning, arbete för att bryta destruktiva maskulinitetsnormer, att kvinnojourerna inte privatiseras, att utbildning av personal inom vård- och omsorg för ökad upptäckt av våld mot kvinnor prioriteras samt att fokuset på frågan om psykiskt våld mot kvinnor ökar. I arbetet med att bekämpa mäns våld mot kvinnor får inte kvinnor och män som utsatts för partnervåld i samkönade relationer hamna i skymundan. Detsamma gäller kvinnor och män som utsatts för hedersrelaterat våld och förtryck.\nHösten 2017 trädde kvinnor och icke-binära världen över fram under #metoo och vittnade om den sexism och de sexuella trakasserier och övergrepp som män utsatt dem för. I Sverige har över 70 000 kvinnor gett sina vittnesmål och berättelserna fortsätter att forsa fram. #metoo är en revolution som visar på behovet av en lång rad politiska förändringar. I grund och botten handlar det om att få ett slut på mäns överordning i könsmaktsordningen. Makt måste flyttas, vilket tätt hänger samman med ekonomisk jämlikhet mellan kvinnor och män.\nFör den kvinna som utsätts i hemmet är det centralt att inte vara ekonomiskt beroende av sin partner för att kunna lämna. Vi måste ha anständiga pensioner och en fungerande sjukförsäkring. Föräldraförsäkringens konstruktion är en nyckel för att få ett jämställt arbetsliv och minska inkomstklyftan mellan kvinnor och män. Likaså krävs fler trygga anställningar och en modern sexualbrottslagstiftning. Boendesituationen måste säkras."
  },
  {
    "url": "https://www.vansterpartiet.se/var-politik/politik-a-o/marknadsskolan/",
    "content": "Marknadsskolan\n\nMed Marknadsskola menar vi en skola som styrs av marknadslogik, där utbildning är en vara till försäljning, eleverna är kunder och lärare och rektorer är försäljare. Det svenska systemet är världsunikt, inget annat land tillåter skattefinansierade skolor att ta ut obegränsade vinster. Det handlar inte bara om de privata friskolorna, för även de kommunala skolorna tvingas att anpassa sig efter de förutsättningarna. Systemet har inte bara inneburit att en del oseriösa skolföretag som sätter vinst före utbildning har kunnat etablera sig utan också att den kommunala skolan får mindre resurser och svårare att planera långsiktigt för verksamheten. Det betyder ofta att den måste spara in på saker som är nödvändiga i en bra skola, som elevstöd och elevhälsa.\nEn gång i tiden var svensk skola känd för att vara världens mest jämlika. I takt med att marknadsexperimenten i välfärden har gjort frammarsch och den demokratiska styrningen förvandlats till marknadsstyrning så har samhället förändrats. Elev blev ”kund”, skola blev ”marknad” och utbildning en ”vara” i det svenska marknadsexperimentet. Vänsterpartiet ställde inte upp på detta när det infördes och vi ställer inte upp på det i dag. Marknadsskolan behöver avskaffas om den svenska skolan återigen ska bli en av världens bästa.\nEn förutsättning för ett riktigt bra skolsystem är att kvaliteten och behoven alltid ska komma i första rummet, inte möjligheten att berika sig på verksamheten. Skolan behöver avkommersialiseras, befrias från marknadslogiken, vilket också en majoritet av svenska stödjer.\nSverige är i dag det enda landet i världen som tillåter obegränsade vinster inom den fristående utbildningssektorn. Lagstiftningen i andra länder är betydligt mindre generös mot privata bolag inom utbildningssektorn. Det finns inget annat land i världen där aktiebolag och riskkapitalbolag kan göra vinster på att bedriva utbildningsverksamheter med offentliga medel.\nVinstdrivande fristående skolor etablerar sig där de har bäst marknadsutsikter. Dessutom har dessa skolor ett intresse av att driva upp elevernas betyg med förhoppningen om att locka till sig fler elever, vilket leder till betygsinflation och ökad segregation. Offentligt drivna skolor är däremot skyldiga att erbjuda alla elever utbildning, även barn med särskilda behov och barn vars tidigare skolor har försatts i konkurs. Vinstjakten innebär också ett resursslöseri. Dels genom att vinster plockas ut från den skolpeng som egentligen är till för undervisningen och ofta förs ut ur landet till skatteparadis, dels genom att de ökande skillnaderna mellan skolor har skapat ett stort behov av kontroll och granskning.\nI många fall kan det krävas flera års kötid för att få en plats på en friskola, något som vi vet gynnar barn som kommer från socioekonomiskt starka hem. Resultatet blir att våra barn delas upp beroende på vilka föräldrar de har. Vi måste få bort marknadsskolan och en del av det är att fristående skolor inte ska kunna använda kösystem vid antagning av elever.\nVänsterpartiet anser att demokratiskt fattade beslut och behovsbedömning bör vara grunden för nyetablering av skolor, så att inte skattemedel slösas bort på överetablering. Skattemedel ska enbart kunna användas till den verksamhet de är avsedda för, och det ska inte finnas incitament att bedriva verksamheten på annat sätt eller med andra mål än alla elevers lika rätt till kunskap. Bara icke vinstdrivande organisationsformer som ideella föreningar, stiftelser och kooperativ bör få bedriva fristående skolor."
  },
  {
    "url": "https://www.vansterpartiet.se/var-politik/politik-a-o/penningpolitik/",
    "content": "Penningpolitik\n\nRiksbankens penningpolitik styrs av ett inflationsmål som innebär att inflationen ska ligga på omkring 2 procent. Sedan inflationsmålet infördes har arbetslösheten i genomsnitt legat på ca 8 procent. Vi menar att detta visar att inflationsmålet bör kompletteras med ett sysselsättningsmål. Detta mål ska inte vara underordnat inflationsmålet.\nVänsterpartiet har länge krävt att penningpolitiken ska demokratiseras, att det ska vara de folkvalda i riksdagen som ska bestämma de mer detaljerade målen för penningpolitiken. För två år sedan fattade riksdagen beslut om en ny riksbankslag. Den nya lagen går i rätt riktning i detta avseende. Den innebär att riksdagen ska godkänna preciseringen av prisstabilitetsmålet. Men fortfarande är det så att det är Riksbanken som har en exklusiv initiativrätt till att precisera prisstabilitetsmålet. Vänsterpartiet menar att riksdagen bör ha denna initiativrätt. Utifrån de målen ska sedan Riksbanken självständigt utforma den löpande penningpolitiken. På så sätt skapas en tydlig ansvarsfördelning. De folkvalda i riksdagen beslutar om politiken och Riksbanken verkställer."
  },
  {
    "url": "https://www.vansterpartiet.se/var-politik/politik-a-o/pension/",
    "content": "Pension\n\nAlla människor ska kunna leva på sin pension, inte bara de som varit höginkomsttagare. Därför vill Vänsterpartiet att det offentliga ska ta ett större ansvar för vår gemensamma välfärd och inkomsttrygghet. Sveriges pensionssparare och pensionärer ska inte vara beroende att privata lösningar för ekonomisk trygghet vid arbetslivets slut. Det är politikens ansvar att du får en trygg pension.\nVi tjänar in vår pension medan vi arbetar. Pension kan därför beskrivas som uppskjuten lön. Samtidigt finansieras dagens pensioner med avgifter på nuvarande löneinkomster. Därför är det viktigt för samhällsekonomin att pensionssystemet är rätt utformat och att våra uppskjutna löner används rätt.\nVänsterpartiet vill att pensionerna ska vara höga nog för att garantera verklig ekonomisk trygghet när vi slutat arbeta. Det allmänna pensionssystemet bör garantera pensioner motsvarande cirka 65 procent av slutlönen för låg- och medelinkomsttagare. Med tjänstepensionen inkluderad så blir kompensationsgraden givetvis högre. Dessutom bör det finnas ett grundskydd som gör att ingen pensionär tvingas leva i fattigdom.\nIdag lever omkring flera hundratusen svenska pensionärer med låg ekonomisk standard. Det är den högsta siffran i Norden. Över hälften av landets pensionärer har så låg inkomstgrundad pension att de har rätt till garantipension.\nVänsterpartiet har under lång tid drivit på för högre garantipension. Under 2022 drev vi igenom en höjning av garantipensionen med 1 000 kronor per månad. Samtidigt höjdes fribeloppet i bostadstillägget höjs och konsumtionsstödet i bostadstillägget med 100 kronor per månad för ensamstående och 50 kronor per månad för sammanboende. Detta har gjort att gruppen pensionärer med låg ekonomisk standard nu minskar och är så klart ett extra viktigt tillskott i tider med snabba prisökningar på allt från mat till hyra.\nNär de sämst ställda pensionärerna får högre inkomster skapar det dessutom ett tryck på förbättringar för övriga pensionärer. När pensionssystemet sjösattes på 1990-talet utlovades att pensionärerna i det nya systemet skulle få ut 60 procent av lönen. Det har inte levererats och Vänsterpartiet har därför länge krävt att inkomstpensionerna ska höjas. Sedan hösten 2023 är vi med i Pensionsgruppen, som beslutar om förändringar i pensionssystemet. Där kommer vi att driva på för att inkomstpensionerna ska höjas så att pensionerna hamnar på den nivå som har utlovats.\nDet är alldeles för många med slitsamma yrken som inte klarar att arbeta ända fram till pensionen. När pensionsåldern höjs, utan att tillräckliga förbättringar i arbetslivet görs så att folk ska ha möjlighet att arbeta fram till pensionen, hamnar människor i kläm.  Efter påtryckningar från Vänsterpartiet föreslog den förra regeringen en åldersfaktor i sjukförsäkringen som gör det lättare att avsluta arbetet i förtid.  Detta är bra, men inte tillräckligt. Därför vill vi se till att den som har arbetat ett långt arbetsliv och slitit ur sig får möjlighet att gå i pension i förtid utan att det belastar pensionen. Detta är också något som vi kommer att driva inom pensionsgruppen."
  },
  {
    "url": "https://www.vansterpartiet.se/var-politik/politik-a-o/politikerlon-och-partiskatt/",
    "content": "Politikerlön och partiskatt\n\nMånga politiker har idag inkomster som de flesta i Sverige bara kan drömma om. Till exempel tjänar de flesta partiledarna i andra partier mellan cirka 100 000 och 170 000 kronor i månaden. För att inte klyftan ska bli för stor mellan de folkvalda och folket de representerar vill Vänsterpartiet att riksdagsledamöternas arvoden sänks.\nVi har också en partiskatt som innebär att alla som företräder Vänsterpartiet betalar en viss andel av sitt arvode till partiet istället för att behålla alla pengarna själva.\nSedan 1998 har grundarvodet ökat från 30 300 kronor till 78 500 kronor per månad för 2025. Att arvodet fortsatt har höjts trots de senaste årens kriser där coronapandemin och krigets påverkan på samhällsekonomin lett till hög inflation, höga el- och matpriser samt höjda räntor är extra uppseendeväckande. Särskilt eftersom vanliga hushåll och löntagare under samma tid fått stå tillbaka ekonomiskt.\nGång på gång har Vänsterpartiet föreslagit att riksdagsarvodet ska sänkas så att nivån på arvodet blir detsamma som ett prisbasbelopp per månad. Hittills har dock inget annat parti röstat för vårt förslag, istället höjs riksdagsledamöternas arvoden år efter år.\nVi tycker inte att politiker ska leva i en egen verklighet långt från vanliga medborgare. Därför har Vänsterpartiets kongress beslutat att förtroendevalda ska betala in en del av sitt arvode till partiet. Huvudregeln är att arvoden som efter skatt överstigande 45 procent av ett inkomstbasbelopp betalas in till respektive nivå, vilket betyder att varje ledamot behåller 36 270 kronor per månad efter skatt under 2025. Riksdagsledamöter betalar sin överskjutande del till Vänsterpartiet centralt.\nDet är dock viktigt att komma ihåg att de allra flesta politikerna i Sverige inte tjänar några stora pengar på sitt engagemang, utan ställer upp ideellt eller för låga ersättningar. De har vanliga jobb och är aktiva i kommun- eller regionpolitiken på sin fritid, för att de brinner för att göra samhället bättre."
  },
  {
    "url": "https://www.vansterpartiet.se/var-politik/politik-a-o/psykisk-ohalsa/",
    "content": "Psykisk ohälsa\n\nPsykisk ohälsa kan drabba vem som helst. Därför måste alla som drabbas få en bra vård, inte bara de som har råd att betala psykologsamtal ur egen ficka.\nDen psykiatriska vården behöver stärkas på bred front. Det gäller inom primärvården, den öppna och slutna psykiatrivården, barn- och ungdomsvården samt samsjuklighetsvården och självmordspreventionen. Alla vårdcentraler bör vara skyldiga att erbjuda både kuratorskontakt och terapisamtal med legitimerad psykolog eller psykoterapeut.\nIdag finns en stor variation mellan regioner och vårdcentraler avseende vilken behandling som erbjuds. Om fler fick tillgång till behandling skulle det kunna förebygga allvarligare psykisk ohälsa och sjukskrivning.\nVänsterpartiet arbetar för att den psykiatriska vården och den psykologiska stöttningen ska utgå från ett helhetsperspektiv där människans hela tillvaro tas i beaktande. Tack vare forskningen vet vi idag att faktorer såsom osäkra anställningar, en otrygg bostadssituation, bristen på en meningsfull fritid och en mängd andra sociala faktorer riskerar att påverka vår psykiska hälsa negativt. Samhället behöver därför göra mer för att möjliggöra en god psykisk folkhälsa genom insatser för ett mer jämlikt och rättvist samhälle.\nDet finns mycket som tyder på att förskrivningen av ångestdämpande och antidepressiva läkemedel har ökat mycket kraftigt de senaste decennierna, även för barn. Vänsterpartiet vill att alternativen till medicinerna i form av samtalsterapi eller andra former av behandlingar ska byggas ut och erbjudas över hela landet. Många vittnar om att de är hjälpta av medicinerna men att det är svårt att få hjälp med att sluta använda dem. Vänsterpartiet vill att det tas fram nationella riktlinjer och ett stöd till vården i hur patienter som vill och kan avsluta sin medicinanvändning ska få hjälp att göra det. Ingen som inte behöver eller vill ska behöva fortsätta bruka medicin för att vården inte har resurser att hjälpa till med avtrappning.\nVänsterpartiets utgångspunkt är att förebyggande och tidiga insatser behöver kombineras med en adekvat vård som är tillgänglig och jämlik över hela landet. Möjligheterna till psykologisk behandling behöver kraftigt öka. Individuellt anpassad psykologisk behandling bör erbjudas inom primärvården genom remiss, för att på sikt bli en del av regionernas reguljära verksamhet. I grunden handlar detta arbete om att likställa den psykiska och den somatiska vården och befästa invånarnas rätt till båda. I ett välfärdssamhälle ska inte psykisk stöttning och vård vara en klassfråga."
  },
  {
    "url": "https://www.vansterpartiet.se/var-politik/politik-a-o/polisen/",
    "content": "Polisen\n\nPolisen är central för upprätthållandet av rättsstaten. Därför har det stor betydelse att myndigheten är en attraktiv arbetsplats som tar väl hand om sina anställda.\nPersonalomsättningen inom Polismyndigheten är en bekymmersam utveckling som måste brytas. För Vänsterpartiet är det viktigt att det finns tillräckligt många poliser och att de poliser som är verksamma har en bra arbetsmiljö, att kompetensförsörjningen och fortbildningsnivån är god och att nya arbetsmetoder för ett mer effektivt arbete utvecklas.\nPolis, räddningstjänst och annan offentlig service ska finnas tillgänglig även på landsbygd och i förorter. Vi ska kunna lita på att det finns en närvarande polis oavsett var i landet vi bor.\nPolisen arbetar under förhållanden som kan vara både psykiskt och fysiskt påfrestande. Det är därför av yttersta vikt att det finns relevanta och inarbetade säkerhetsrutiner med mera, särskilt när det kommer till polisens arbete i olika slags utsatta positioner. Likaså är det viktigt att såväl IT-system som andra tekniska och fysiska hjälpmedel och arbetsverktyg fungerar. Poliser i yttre tjänst löper stor risk att utsättas för hot och våld både under ingripanden och efteråt i hämndsyfte. Vi menar att det krävs förbättringar av den fysiska och den psykosociala arbetsmiljön inom Polismyndigheten.\nVänsterpartiet har länge drivit på för att polisutbildningen ska bli en högskoleutbildning med yrkesexamen. Forskning och samverkan med andra utbildningsområden i kombination med en stark koppling till den polisiära verksamheten krävs för att utveckla mer effektiva metoder som är anpassade till dagens krav på polisen.\nVi vill vidare att Polismyndighetens anställda ska få kompetenshöjande utbildning när det gäller ordningslagen och hetslagstiftningen för att bättre kunna fatta väl avvägda beslut i samband med tillståndsgivning och demonstrationer med nazistiska organisationer.\nVänsterpartiet anser att det finns behov av en särskild instans som hanterar olika former av klagomål från allmänheten på polisen. Vi har föreslagit att det ska inrättas en ombudsmannafunktion, en allmänhetens polisombudsman, till vilken medborgarna kan påtala eventuella brister och lämna synpunkter samt ställa frågor om polisens arbete."
  },
  {
    "url": "https://www.vansterpartiet.se/var-politik/politik-a-o/rut-och-rot/",
    "content": "RUT och ROT\n\nVänsterpartiet arbetar för att ekonomin ska fungera för alla – inte bara några få. Idag finns flera avdrag och skattereduktioner som i stor utsträckning går till de med höga inkomster. Dit hör t.ex. RUT- och ROT-avdragen.\nVänsterpartiet anser att skattereduktionen för hushållsnära tjänster, det s.k. RUT-avdraget, bör avskaffas. Vi har inget emot hushållsnära tjänster. Det vi vänder oss emot är att dessa skattesubventioneras – den som använder hushållsnära tjänster bör betala för det själv. Höginkomsttagare använder RUT-avdragen mycket mer än låginkomsttagare. Detta innebär i praktiken att låg- och medelinkomsttagare subventionerar höginkomsttagares städhjälp. Detta är inte bara orimligt, utan det är också ett slöseri med skattebetalarnas pengar.\nROT-avdraget kan i vissa lägen vara lämpligt som konjunkturåtgärd, men bör avskaffas som en permanent skattereduktion. Med tanke på konjunkturläget väljer vi att behålla ROT-avdraget de närmaste åren."
  },
  {
    "url": "https://www.vansterpartiet.se/var-politik/politik-a-o/religiosa-friskolor/",
    "content": "Religiösa friskolor\n\nReligiösa friskolor gör att elever med olika bakgrund mer sällan möts i en gemensam skola. Det förstärker segregationen.\nI en demokrati ingår varje individs rätt att välja livsåskådning och utöva den. Religiös eller annan ideologisk påverkan ska därför inte förekomma i skolan, oavsett om det handlar om obligatoriska eller frivilliga inslag i utbildningen. Därför vill vi förbjuda religiösa friskolor."
  },
  {
    "url": "https://www.vansterpartiet.se/var-politik/politik-a-o/sjukforsakringen/",
    "content": "Sjukförsäkringen\n\nAlla kan bli sjuka. Alla har därför intresse av en bra sjukförsäkring som ger ett bra skydd för den som är för sjuk för att arbeta.\nDen svenska sjukförsäkringen bygger på att personer som blir för sjuka för att arbeta ändå ska kunna ha en ekonomi som man klarar sig på och få stöd att komma tillbaka till arbete. Men för alldeles för många är det inte så det ser ut idag. Många utförsäkras och många får inte det stöd de behöver.\nSocialförsäkringen, och särskilt sjukförsäkringen, är central i jämlikhetspolitiken. Den fördelar resurser mellan människor utifrån förmåga och efter behov, samt mellan de olika livsfaser vi går igenom. Robusta generella trygghetssystem minskar också framväxten av privata sjukförsäkringar.\nI budgetprocessen hösten 2021 ställde Vänsterpartiet krav på regeringen om sjukförsäkringen. Vi drev då igenom viktiga regeländringar som gör att fler får den ersättning de har rätt till och att taket i sjukpenningen höjs. Grundnivån i sjuk- och aktivitetsersättningen höjdes med drygt 1 000 kronor i månaden och bostadstillägget höjdes till samma nivå som för ålderspensionärer. Skatteklyftan mellan de med sjuk- och aktivitetsersättning och löntagare slöts dessutom. Sammantaget har dessa förändringar inneburit att personer med sjuk- eller aktivitetsersättning fått en kraftigt ökad disponibel inkomst.\nFör första gången på lång tid utvecklades sjukförsäkringen i rätt riktning, men mer behöver göras. Tyvärr har Sverige sedan valet hösten 2022 en högernationalistisk regering som återigen rullar tillbaka utvecklingen. I höstbudgeten 2023 återskapade regeringen och Sverigedemokraterna den orättvisa skatteklyftan mellan den som arbetar och den som haft otur att bli sjuk. De utredningar som tillsattes efter krav från Vänsterpartiet skrotades av regeringen och SD. Därmed blir karensavdraget kvar, ersättningarna i sjuk- och aktivitetsersättningen fortsätter vara orimligt låga och förslagen om att förbättra sjukförsäkringen blev till förslag om att försämra densamma.\nVänsterpartiet vill ta sjukförsäkringen i en annan riktning: Ersättningsnivåerna behöver höjas och regelverken förbättras. Vi vill höja taken i hela socialförsäkringen så att 80 procent av löntagarna får 80 procent av inkomstunderlaget. Vi vill höja taket i sjukpenning för arbetssökande, vilket ger omkring 3 000 kr mer per månad för den som berörs. Vi vill avskaffa den sänkning som idag sker av sjukpenningen efter ett år, så att man får 80 procent av SGI även efter det, istället för 75 procent som idag. Det ger omkring 1 600 kronor mer per månad. Dessutom vill vi höja ersättningsnivån i sjuk- och aktivitetsersättningen till 80 procent av. Det innebär omkring 3 000 kronor mer per månad. Vänsterpartiet vill också sänka skaten på sjukpenning så att den hamnar på samma nivå som skatten på lön. Varför ska man betala högre skatt än andra om man har oturen att blir sjuk?\nVänsterpartiet vill slopa rehabiliteringskedjan i sjukförsäkringen och ersätta den med ett system baserat på den steg för steg-modell som tidigare gällde. Försäkringskassan måste också ta större hänsyn till individuella förutsättningar och behandlande läkares intyg. Sjukförsäkringen måste bli mer flexibel och arbetsgivarnas ansvar för rehabilitering behöver skärpas.\nIngen ska hamna mellan stolarna hos Försäkringskassan och Arbetsförmedlingen. Om Arbetsförmedlingen menar att du är för sjuk för att jobba ska du istället hänvisas till sjukförsäkringen och få det stöd och den hjälp som du behöver. Vi vill stärka tillgången till rättshjälp så att fler kan få hjälp att pröva sin sak rättsligt. Skatteklyftan för de med sjukpenning och andra ersättningar behöver slutas.\nKarensavdraget drabbar människor i kontaktyrken på ett orättvist sätt. Tjänstemän kan arbeta hemifrån med lindriga symtom, men den med arbetsuppgifter som måste utföras på plats har inte den möjligheten. Det är inte rimligt att sjuksköterskor, lärare och busschaufförer ska behöva offra över en tusenlapp varje gång de blir sjuka. Vänsterpartiet vill därför avskaffa karensdagen helt. När man är för sjuk för att jobba ska man kunna stanna hemma utan att straffas ekonomiskt. Det är ett viktigt steg mot att öka den ekonomiska jämlikheten i Sverige."
  },
  {
    "url": "https://www.vansterpartiet.se/var-politik/politik-a-o/sjukvard/",
    "content": "Sjukvård\n\nAlla har rätt till en bra och tillgänglig sjukvård som är anpassad efter den enskildes behov. Vänsterpartiet värnar en vård som finns där i alla delar av livet och som är tillgänglig över hela landet. I ett rättvist Sverige ges vård efter behov, inte först till den som har en privat sjukvårdsförsäkring.\nDet ska gå att lita på sjukvården oavsett vem man är och var man bor. Idag finns det stora skillnader i Sverige, både i hälsa och i tillgång till vård. Det handlar både om var man bor i landet och om klass, kön och ålder. Vi har en orättvis vård. Därför är frågan om jämlik hälsa och vård så viktig för Vänsterpartiet.\nNär vinstjakten får styra vården så prioriteras de patienter som är lönsammast att behandla, istället för de som verkligen behöver vården mest. Vänsterpartiet tycker inte att vinstsyftande företag ska kunna bedriva verksamhet med skattemedel i sjukvårdens kärnverksamheter.\nVänsterpartiet vill satsa mer pengar för att få en bättre sjukvård. Det är viktigare än nya skattesänkningar för de som redan tjänar mest. Det behövs flera vårdplatser, Sverige ligger i botten i EU. Vänsterpartiet arbetar också för att det förebyggande folkhälsoarbetet ska stärkas, målet är att vi ska må bättre och leva längre.\nFör att få en bättre vård är det helt avgörande att få fler att vilja jobba där och att de som arbetar där idag vill stanna kvar. Därför vill vi bland annat satsa på att förbättra arbetsmiljön i vården och möjligheten till kompetensutveckling inom sjukvården. Personalen är avgörande för att få en bättre sjukvård.\nVi vill öka tillgängligheten inom primärvården, självklart ska varje vårdcentral i landet också kunna erbjuda psykiskt stöd. Vänsterpartiet vill satsa på att ha uppsökande arbete i socialt utsatta områden. Detta för att kunna erbjuda människor hälsoundersökningar som annars inte nås, inte minst kvinnor med kort utbildning. Särskilda satsningar bör även göras på glest befolkade regioner där kostnaderna är särskilt höga för att bedriva sjukvård."
  },
  {
    "url": "https://www.vansterpartiet.se/var-politik/politik-a-o/skatteflykt/",
    "content": "Skatteflykt\n\nSkatteflykt är ett stort samhällsproblem. Stora resurser försvinner och det blir vi andra som får stå för notan. Lågt räknat går Sverige årligen miste om ca 35 miljarder kronor i uteblivna skatteintäkter varje år.\nDet är pengar som borde ha gått till sådant som sjukvården, skolan och äldreomsorgen. Skattebortfallet motsvarar till exempel totala lönekostnader för cirka 67 000 undersköterskor.\nAtt inte betala den skatt man ska undergräver också sammanhållningen i samhället och förtroendet för myndigheterna. De som ägnar sig åt skatteflykt och aggressiva skatteupplägg är ofta storföretag och höginkomsttagare. Det kan leda till att vanliga löntagare och småföretagare frågar sig varför de ska betala skatt när många i samhällets topp inte gör det.\nVänsterpartiet vill se krafttag mot skatteflykt och skattebrott, bland annat vill vi:\nKriminalisera skatteflykt. Idag är skatteflykt inte kriminaliserat. Det finns bestämmelser mot skatteflykt i skatteflyktslagen, men det enda som händer om man ”döms” för att ha brutit mot skatteflyktslagen är att man blir skyldig att betala den skatt som man skulle ha betalat. Vi menar att skatteflykt och medhjälp till skatteflykt måste kriminaliseras och att fängelsestraff ska kunna utdömas.\nBanker, revisionsbyråer, skattejurister- och konsulter tjänar stora pengar på att tillhandahålla rådgivning och tjänster som leder till såväl skatteflykt som aggressiv skatteplanering. I princip alla finansiella tillgångar är placerade hos banker eller liknande. Något hårddraget kan man säga att utan banker, inga överföringar till skatteparadis. Vi föreslår därför att banker som vid upprepade tillfällen ertappas med att hjälpa klienter fly undan skatt ska kunna förlora sitt tillstånd att verka som bank i Sverige (bankoktroj).\nVänsterpartiet har under lång tid drivit på för så öppen kallad land-för-land-rapportering, som gör det lättare att upptäcka och bekämpa skatteflykt. Multinationella företag ska öppet redovisa var deras vinster uppkommit och skatta för vinsterna där de har uppstått. 2021 antogs ett EU-direktiv som innebär skärpningar av regelverket. Det var en stor framgång för Vänsterpartiet, men både direktivet och regeringens implementering av det behöver skärpas ytterligare för en mer effektiv bekämpning av skatteflykt.”\nEU har en så kallad svart lista över länder utanför EU som man anser uppmuntrar till otillbörliga skattemetoder. Vänsterpartiet tycker att det är bra att EU har en sådan lista som ett verktyg för att motverka internationell skatteflykt. Problemet är dock att kriterierna för att hamna på listan inte är tillräckligt skarpa, vilket leder till att många av de länder som underlättar den internationella skatteflykten slipper undan. Reglerna kring den svarta listan behöver därför ändras.\nSkärpt rapporteringsskyldighet för skatterådgivare för olika typer av skatteupplägg.\nStiftelser används ofta för att smita undan skatt. Därför behöver regelverket ändras. Alla personer och tillgångar som är kopplade till stiftelsen bör registreras hos behörig myndighet. Vidare bör registrering vara ett villkor för att få skapa en stiftelse.\nGlobalt samarbete. Idag sker mycket av det internationella arbetet på området inom OECD och EU. Detta exkluderar många utvecklingsländer från inflytande. Stora delar av det mervärde som skapas genom produktion och investeringar i fattiga länder når aldrig befolkningen i länderna. Detta slår särskilt hårt mot länder som saknar en effektiv skatteinhämtningsförmåga samt länder där starka privata aktörer, exempelvis multinationella företag, har särskilt stora möjligheter att påverka och manipulera skattepolitiken och skattemyndigheten. Vänsterpartiet föreslår att Sverige bör verka för att det inom ramen för FN upprättas ett organ för att bekämpa skatteflykt och aggressiv skatteplanering där utvecklingsländerna finns med. Här kan FN:s arbete mot klimatförändringarna fungera som förebild."
  },
  {
    "url": "https://www.vansterpartiet.se/var-politik/politik-a-o/skattepolitik/",
    "content": "Skattepolitik\n\nEn politik för hållbar tillväxt, ökad jämlikhet och full sysselsättning behöver understödjas av en hög kvalitet i välfärdstjänster samt trygga och kostnadseffektiva försäkringssystem. Skatterna fyller i detta hänseende flera viktiga funktioner. De ska vara en stabil finansiering av offentliga investeringar, utbildning och en aktiv arbetsmarknads- och näringspolitik. Därtill bör de jämna ut inkomster, konsumtion och sparande mellan olika inkomstgrupper och vara styrande i klimat- och miljöpolitiken. Det finns ett samband mellan ett relativt högt skatteuttag och hög sysselsättning. Skattefinansierad äldreomsorg, förskola och fritids gör det möjligt för flera att kombinera yrkes- och familjeliv.\nFör att skattesystemets ska uppfattas som legitimt är det viktigt att skattereglerna är generella, enkla och med breda skattebaser. Detta var också utgångspunkten för den stora skattereformen i början av 1990-talet. Detta resulterade i lägre skatter på arbete, skärpt beskattning av kapital och minskade möjligheter till skatteplanering. Sedan dess har det gjorts många avsteg från dessa principer. Skattesystemet har utvecklats till att bli ett sammelsurium av olika avdrag, reduktioner och nedsättningar av olika skatter. Skatterna har också sänkts kraftigt sedan skattereformen. Mellan 1990 och 2024 har skattekvoten sänkts från 49,8 procent av BNP till 41,1 procent, vilket motsvarar ca 560 miljarder kronor i mindre skatteinkomster varje år. Skattesänkningarna har satt press på de offentliga välfärdstjänsterna och ökat den ekonomiska ojämlikheten. Sverige behöver en ny stor skattereform, som ökar skatteintäkterna och stärker likformigheten i skattesystemet.\nVänsterpartiets skatteförslag:\nTar bort ineffektiva skattenedsättningar på ca 40 miljarder\nNej till regeringens skattesänkningar för miljonärer\nÅterinför principen om lika skatt på lika inkomst, vilket innebär sänkt skatt för sjuka, arbetslösa, sjukpensionärer m.fl.\nSkattereduktion för avgift till fackförening.\nAvvisar regeringens nya jobbskatteavdrag\nIngen som tjänar under 45 000 kr/mån får höjd skatt med Vänsterpartiets förslag.\nEn statlig fastighetsskatt införs på villor med ett marknadsvärde över 8,5 miljoner kronor. Fastighetsskatten beräknas omfatta cirka 142 000 småhus, vilket motsvarar cirka 6 procent av Sveriges samtliga småhus. En begränsningsregel införs samtidigt, så ingen betalar mer än 4 procent av sin inkomst i fastighetsskatt.\nUtdelning och kapitalvinst från onoterade aktier ska beskattas med 30 procent.\nUtdelning och kapitalvinst från fåmansbolag ska beskattas med 30 procent."
  },
  {
    "url": "https://www.vansterpartiet.se/var-politik/politik-a-o/skolan/",
    "content": "Skolan\n\nSvensk skola ska vara jämlik, alla barn och unga ska ges samma rätt till utbildning.\nEn skola som ger barn lika chanser är också kompensatorisk, det vill säga den förmår ge mer stöd till den som kommer från sämre förutsättningar. Under lång tid fanns det en vilja till detta. Politiska reformer lade grunden för en av världens bästa skolor. Så är det inte längre. Alldeles för många barn går idag miste om en bra skolgång. Det är ett misslyckande, inte bara för det enskilda barnet, utan också för samhället i stort.\nSverige är extremt. Som enda land i världen råder det fri dragningsrätt på de skattemedel som ska gå till våra barns utbildning. Pengarna du och jag betalar för våra barns skolgång och framgång går till vinster i skolkoncerner och hamnar i skatteparadis. Dessutom leder den marknadsanpassade skolan till betygsinflation, segregation och ökad ojämlikhet.\nPrivatiseringsexperimentet med marknadsskolan har förstört möjligheterna för tusentals barn. Marknadsskolan är ett monumentalt misslyckande. Det tycker en majoritet av svenska folket och stora delar av lärarkåren. Vänsterpartiet vill avskaffa marknadsskolan. Barnens rätt till utbildning kan inte vänta. Varje år är det nya elever som skickas igenom systemet utan tillräckliga kunskaper. För varenda en av dem är det en förlorad livschans.\nDet räcker inte att åtgärda systemfelen med den privatiserade skolan. Skolan måste också tillföras mer resurser, det är bara så vi kan skapa en skola som kan möta barn utifrån deras olikheter och skiftande behov. De senaste årtiondena har pengarna till skolan minskat. Det krävs satsningar inte bara på undervisning utan också på elevhälsa, specialpedagoger, fritidsverksamhet och socialt stöd.\nLärarnas arbetsvillkor måste förbättras. Arbetsbördan ska lätta genom fler kollegor och genom att administration liksom antalet nationella prov minskar. De senaste åren har många lärare lämnat yrket och det är prioriterat att få dem att vilja återvända.\nVänsterpartiet vill också satsa på bättre och mer hållbar skolmat, mat som har låga utsläpp och gynnar gott djurskydd och biologisk mångfald, som är vegetarisk och/eller ekologisk.\nGrundskolan\nVänsterpartiet vill återupprätta den jämlika och sammanhållna skolan. Skolan ska lägga grunden för ett liv med möjligheter – inte ett förstelnat klassamhälle.\nDen svenska grundskolan dras isär och elever med olika bakgrund och studieförutsättningar samlas på olika skolor. En förklaring är det fria skolvalet. Vänsterpartiet vill inte att elever och föräldrar ska tvingas välja mellan ”bättre” och ”sämre” skolor. Alla ska kunna lita på att skolan närmast hemmet är en bra skola med förutsättningar att ge eleverna den kunskap de har rätt till.\nEn jämlik skola är bra för alla. När elever med olika bakgrund möts förbättras inte bara resultaten utan också sammanhållningen. För att kunna kompensera för elevers olika bakgrund och behov måste skolans resurser användas rätt och i tid. Vi vill att det ska finnas tillräckliga resurser för särskilt stöd redan i förskolan och under de första åren i grundskolan. Vänsterpartiet vill att staten tar tillbaka huvudansvaret för skolorna från kommunerna. På så sätt kan pengar fördelas mer anpassat efter skolornas och elevernas behov.\nFritidshemmen är en viktig del i utbildningssystemet för att ge barnen en bra och meningsfull fritid samt stödja deras utveckling. Fritidshemmen ska ingå som en integrerad del i en samlad skoldag. Vänsterpartiet vill lyfta fram deras pedagogiska uppgift och betydelse i och med att läroplanen även gäller för fritidshemmen. Därför anser vi att fritidshemmen måste göras tillgängliga för alla elever.\nGymnasieskolan\nGymnasieskolan är en frivillig skolform men samtidigt är en gymnasieexamen den absolut viktigaste nyckeln till arbetsmarknaden och ett vuxenliv med egen försörjning och god hälsa. Därför behöver gymnasieskolans uppdrag och arbetssätt tydligt utgå från målsättningen att alla ska slutföra en gymnasieutbildning eller motsvarande inom andra skolformer. Betydligt större insatser behöver göras för att få alla unga att påbörja och slutföra en gymnasieutbildning. Gymnasiet behöver ha ett brett utbud av program och inriktningar så att möjligheterna att gå en utbildning inom ett område som väcker ens intresse är goda. Utbudet behöver också utformas efter behov på den lokala och nationella arbetsmarknaden. Både yrkesprogram och studieförberedande program ska minst ge grundläggande behörighet till högskolestudier.\nAlla som vill ska kunna läsa på gymnasiet oavsett var de bor eller vilken ekonomi deras familj har. Vänsterpartiet vill därför att elever på gymnasiet ska ha rätt till skolskjuts om de bor där det inte går några bussar. Idag får kommuner ta ut en avgift för skolmat på gymnasiet, den möjligheten vill Vänsterpartiet avskaffa."
  },
  {
    "url": "https://www.vansterpartiet.se/var-politik/politik-a-o/socialpolitik/",
    "content": "Socialpolitik\n\nAlla har rätt till ett skyddsnät som fångar upp oss när sjukdom eller arbetslöshet gör att vi faller. Det ska inte bara finnas för dem som har pengar eller anhöriga som kämpar för dem. Ett jämlikt samhälle med få människor som lever i utsatthet är bra för alla.\nEkonomisk utsatthet har ökat när det har skurits ner i välfärden så att a-kassa och socialförsäkringar inte är tillräckligt bra. Idag blir människor som är i behov av samhällets stöd alltmer beroende av ideella krafter. Mycket av det arbetet är bra och viktigt men vår absoluta uppfattning är att det är samhällets uppgift att garantera bostad, grundläggande ekonomisk trygghet och hjälp och stöd. Vi vill att civilsamhället ska vara ett komplement till en rättighetsbaserad socialtjänst, inte dess ersättning.\nTrycket på kommunernas försörjningsstöd är stort. I dag fungerar försörjningsstödet inte som ett tillfälligt stöd för dem som inte kan försörja sig på annat sätt. I stället tvingas många leva på försörjningsstöd i flera år. Försörjningsstödet måste följa med inkomstutvecklingen i samhället. Vänsterpartiet har därför föreslagit en höjning av riksnormen för ekonomiskt bistånd med 1 000 kronor per hushåll och månad, samt 500 kronor per barnhushåll och månad och 200 kronor per barn och månad.\nBelastningen på socialtjänsten har ökat och socialsekreterare får inte möjlighet att göra professionella bedömningar enligt socialtjänstlagen. Socialtjänsten måste kunna ge dem som har de största behoven ett bra stöd. Särskilda satsningar måste göras för barn och unga som är placerade utanför det egna hemmet samt ungdomar som är i riskzonen för kriminalitet liksom deras familjer. Detta redan innan ungdomarna är i högstadieålder."
  },
  {
    "url": "https://www.vansterpartiet.se/var-politik/politik-a-o/sexuella-overgrepp-och-sexkop/",
    "content": "Sexuella övergrepp och sexköp\n\nVi står bakom samtyckeslagen som trädde i kraft den 1 juli 2018. Vänsterpartiet hade sedan länge drivit kravet om att sexualbrottslagstiftningen ska baseras på samtycke istället för att det ska ha förekommit våld, hot eller ett otillbörligt utnyttjande av att offret befunnit sig i en särskilt utsatt situation, för att en gärning ska betecknas som våldtäkt. Det var en stor feministisk seger när riksdagen röstade ja till samtyckeslagen.\nUnder hösten och vintern 2017 vittnade över 70 000 kvinnor i Sverige om sexuella övergrepp och trakasserier under uppropet #metoo. Vittnesmålen kom från kvinnor inom olika branscher och från alla samhällets nivåer. Efter #metoo kan ingen längre blunda för omfattningen av problemen. Det sexuella förtrycket som riktas mot kvinnor och flickor skär genom hela vårt samhälle och utövarna är män i alla åldrar och med alla tänkbara bakgrunder och positioner. #metoo måste leda till varaktiga samhällsförändringar.\nDet sexualiserade våldet, som är en del av mäns våld mot kvinnor, är strukturellt och systematiskt. Samtidigt är det godtyckligt och oberäkneligt, det kan slå till när som helst, var som helst och mot vem som helst, vilket #metoo med all tydlighet visat. Ibland är förövaren mannen i en nära relation eller en kollega, ibland tillhör han familjen eller vänkretsen och andra gånger är han en helt främmande man eller flera okända män.\nFlera undersökningar visar att flickor och kvinnor medvetet eller omedvetet anpassar sitt liv på olika sätt på grund av rädsla för att utsättas för våldtäkt och sexuella trakasserier. På så sätt påverkar och begränsar våldet alla kvinnors liv i olika utsträckning och skapar en otrygghet som inskränker kvinnans frihet och handlingsutrymme. Det handlar inte om att kollektivt skuldbelägga alla män utan om att våga se den verklighet som råder och förstå kvinnors kollektiva rädsla.\nFör få våldtäkter leder till fällande dom och för lite resurser läggs på att utreda sexualbrott.  Vänsterpartiet har länge drivit och står bakom förbudet mot köp av sexuella tjänster. Förbudet synliggör maktförhållandet mellan köpare och säljare, och ger köparen straffansvaret. Vi var även först med att föreslå att böter ska tas bort ur straffskalan.\nI Sverige är det sedan 1999 förbjudet att köpa sex, och en utvärdering av sexköpslagen har visat att lagen har varit ett viktigt verktyg för att begränsa prostitution och människohandel för sexuella ändamål i Sverige. Den har också bidragit till en tydlig attitydförändring. Sexköp är en del av det sexualiserade våldet mot kvinnor eftersom budskapet är att kvinnor är en handelsvara som män har rätt att köpa. Sexköpslagen riktar in sig på grundproblemet, som är mäns efterfrågan på sexuella tjänster, eftersom köparen kriminaliseras men inte säljaren. Vi tycker att det ska vara förbjudet att köpa sex oavsett var i världen det förekommer. Vi vill att även svenskars sexköp utomlands kriminaliseras. I EU-parlamentet arbetar vi med att sprida den svenska sexköpslagen till andra länder."
  },
  {
    "url": "https://www.vansterpartiet.se/var-politik/politik-a-o/strandskyddet/",
    "content": "Strandskyddet\n\nStrandskyddet behövs för att vi alla ska ha tillgång till sjöar och vattendrag.\nDet gäller bad och friluftsliv både för oss idag och för kommande generationer. Strandskyddet värnar både den svenska allemansrätten och vår biologiska mångfald. Vänsterpartiet anser att allmänhetens tillgång till vår natur och den biologiska mångfalden måste värnas mot de förslag på försvagningar av strandskyddet som lyfts under senare tid."
  },
  {
    "url": "https://www.vansterpartiet.se/var-politik/politik-a-o/sprak-och-integration/",
    "content": "Språk och integration\n\nI språklagen slås fast att alla ska ha rätt till språk. Språket skapar mening för oss människor och är grunden för vår kommunikation. En sån grundläggande mänsklig funktion blir ofrånkomligt också en viktig politisk fråga.\nVem som får tillgång till ett språk, vilken status ett språk har och vilket sätt att kommunicera som anses vara det rätta styr i förlängningen vilka personer och grupper som kan göra sig hörda i det offentliga samtalet och få makt och inflytande. Det är därför viktigt att t.ex. nyanlända får bra möjligheter att snabbt lära sig svenska. Det finns dock inga belägg för att språkkrav för medborgarskap skulle gynna integrationen eller leda till att man lär sig språket snabbare. Språkkrav ökar bara klyftorna genom att de som har goda förutsättningar att lära sig svenska gynnas och de som har sämre förutsättningar oftare hamnar utanför samhället. Vänsterpartiet anser istället att det är desto viktigare att förbättra språkundervisningen, exempelvis genom att ge SFI, Svenska för invandrare, ökade resurser.\nInom ämnet språk behövs även många andra viktiga förändringar genomföras.\nVänsterpartiet vill bland annat:\nUtöka rätten till modersmålsstöd och för adopterade att studera sitt modersmål\nAtt det svenska teckenspråket ska erkännas som nationellt minoritetsspråk\nSe ett starkare grundlagsskydd för de nationella minoritetsspråken\nAtt inga folkbibliotek drivs av vinstdrivande företag"
  },
  {
    "url": "https://www.vansterpartiet.se/var-politik/politik-a-o/studiemedel/",
    "content": "Studiemedel\n\nFör att kunna studera på heltid är det nödvändigt med studiemedel som det går att leva på. De är en av de viktigaste förutsättningarna för att göra kunskap och utbildning tillgänglig för fler människor från vuxenutbildning till högskola. Samhället ska erbjuda ekonomiska villkor för studenter som gör att man klarar sig utan hjälp från anhöriga eller extrajobb.\nEnligt dagens regler kan en studerande på högskolan och andra eftergymnasiala studier få studiemedel i högst 240 veckor, vilket motsvarar studier på heltid under tolv terminer. Bara om det finns synnerliga skäl kan mer studiemedel beviljas än vad som anges i reglerna. Vänsterpartiet anser att nuvarande dispensregler är alltför snäva. Möjligheten att kunna ändra sig och byta utbildningsbana under studietiden eller senare i livet behöver utökas.\nStuderandevillkoret i arbetslöshetsförsäkringen måste återinföras. Studiemedel som går att leva på är också en nödvändig förutsättning för att kunna studera på heltid och därmed kunna skapa utbildningar av hög kvalitet. Det är därför ingen bra åtgärd att höja det så kallade fribeloppet och göra det möjligt för studerande att arbeta mer under terminerna utan att studiemedlen reduceras. Däremot bör inte arbete under ledigheterna påverka studiemedlens storlek.\nVänsterpartiet anser även att bostadsbidraget till den som studerar bör utbetalas av Centrala studiestödsnämnden (CSN) i stället för Försäkringskassan. En sådan förändring skulle göra det möjligt att kombinera ansökan av studiemedel med ansökan om bostadsbidrag och på så sätt minska risken för skuldsättning."
  },
  {
    "url": "https://www.vansterpartiet.se/var-politik/politik-a-o/tandvard/",
    "content": "Tandvård\n\nAlla ska ha råd att ha bra tänder, inte bara de som kan betala dyra behandlingar. Tänderna är en del av kroppen och bör på sikt ingå i sjukvården. I dag har tandhälsan blivit en klassmarkör.\nSedan tandvårdsmarknaden avreglerades har priserna stigit kraftigt. De höga kostnaderna för undersökning och behandling gör att de som tjänar minst besöker tandläkaren mer sällan eller tvingas avstå från tandläkarbesök. De med väldigt låga inkomster har ingen nytta av dagens högkostnadsskydd eftersom det bara gäller kostnader över 3 000 kronor och dessutom bara ersätts med halva kostnaden.\nRegeringen och Sverigedemokraterna försämrar nu tandvården ännu mer, genom att sänka åldersgränsen för fri tandvård från 23 till 19 år och slopa det dubbla tandvårdsbidraget för personer mellan 23 till 29 år. De reformer som nu rullas tillbaka infördes 2019, tack vare Vänsterpartiet, och har lett till ökad jämlikhet avseende munhälsa och förbättrad tillgängligheten till tandvård för unga vuxna. Många unga vuxna slutar att besöka tandvården i förebyggande syfte när de inte längre har tillgång till avgiftsfri tandvård.\nVänsterpartiet vill i stället kraftigt förbättra tandvården. Därför har vi lagt fram ett förslag på ett riktigt högkostnadsskydd i tandvården. Det skulle innebära att patienten betalar maximalt 1 200 kronor under 12 månader. Kostnader över det ska subventioneras fullt ut. Vi vill även att de vanligaste behandlingarna får en nationell taxa som innebär ett tak på vad respektive behandling får kosta oavsett vårdgivare. Det skulle skapa förutsebarhet och i många fall även ge billigare tandvård."
  },
  {
    "url": "https://www.vansterpartiet.se/var-politik/politik-a-o/terrorism/",
    "content": "Terrorism\n\nVåldsbejakande extremism och terrorism är hot mot grundläggande demokratiska värden och det demokratiska samhället. Vi måste ta det på största allvar, oavsett om det sker i Syrien, Paris, Stockholm eller på nätet.\nVänsterpartiet värnar demokratiska grundvärden som rättssäkerhet och skyddet för den personliga integriteten. Vi vill samtidigt inte försvåra de brottsbekämpande myndigheternas arbete med att utreda och beivra brott. Därför är vi även angelägna om att det finns ett regelverk som ger ett gott skydd för Sveriges och landets invånares säkerhet. Det måste kunna ställas höga krav på att terrorism och grov brottslighet bekämpas på ett effektivt sätt med hjälp av lagstiftning som bygger på de grundläggande rättsliga principerna i en rättsstat.\nVi anser att det förebyggande arbetet är mycket viktigt och ofta ett mer effektivt sätt att förhindra brottslighet jämfört med vad hot om fängelse och andra repressiva åtgärder är. Förebyggande åtgärder står dock inte i motsättning till straff. Människor som begår olika brottsliga handlingar ska givetvis ställas inför rätta och lagföras."
  },
  {
    "url": "https://www.vansterpartiet.se/var-politik/politik-a-o/tjanstemannaansvar/",
    "content": "Tjänstemannaansvar\n\nFör oss är det grundläggande att ansvariga chefer och politiker tar sitt ansvar för att strukturerna och personalförsörjningen på myndigheterna är välfungerande och bra för att i så stor utsträckning som möjligt undvika att fel begås. Det vore inte bra med ett system där tjänstemän riskerar att göra fel på grund av en ohållbar arbetssituation och sen också straffas rättsligt för det.\nEn offentlig förvaltning som har tillräckligt med resurser för att göra ett bra jobb är ofta det bästa skyddet mot felaktigheter. Det kräver en ekonomisk politik där den gemensamma välfärden inte ständigt skärs ner."
  },
  {
    "url": "https://www.vansterpartiet.se/var-politik/politik-a-o/ukraina/",
    "content": "Ukraina\n\nRysslands anfallskrig mot Ukraina är folkrättsvidrigt och en humanitär katastrof. Det ställer nya krav på Europas länder att agera för folkrätt och alla länders rätt att försvara sig. Den ryska invasionen av Ukraina är oprovocerad, olaglig och oförsvarlig. Angreppet är en kränkning av Ukrainas territoriella integritet och suveränitet och innebär ett stort mänskligt lidande för det ukrainska folket. Omkring var tredje ukrainare tvingats lämna sitt hem. Många är kvar i hemlandet, medan andra har sökt sig vidare till andra europeiska länder. Att ett grannland till EU befinner sig i krig innebär nya utmaningar för unionens medlemsländer.\nMänniskors rätt att leva i fred och trygghet är ovillkorlig, och varje lands möjlighet att självt få styra över sin framtid måste försvaras. Ukrainas folk kan inte lämnas ensamt mot den ryska militära övermakten. Med stöd i folkrätten och FN-stadgan står Vänsterpartiet bakom både Sveriges militära, ekonomiska och humanitära stöd till Ukraina. Sverige har alla möjligheter att spela en viktig roll både när det gäller stöd här och nu och för återuppbyggnaden av Ukraina. Vänsterpartiet vill att stödet till Ukraina ska ske i form av additionella medel, det vill säga utöver den befintliga biståndsbudgeten.\nFolkrättsbrott måste få konsekvenser. Vänsterpartiet står bakom sanktionerna mot Ryssland och har gjort det ända sedan annekteringen av Krim 2014. Ukraina är en del av Europa. Vi stödjer Ukrainas suveränitet och därför dess rätt att själva ta ställning till om man vill närma sig EU eller Nato, söka medlemskap eller ingå associeringsavtal.\nDet är viktigt att återuppbyggnaden av Ukraina sker på socialt och ekonomiskt hållbara villkor. Korruptionen måste bekämpas och gå hand i hand med reformer för ökad demokrati. Stödet måste utgå från den ukrainska befolkningen, inte från företagens vinstintressen. Det handlar t.ex. om nya bostäder med låga hyror, ett stärkt civilsamhälle, kvinnors inflytande över fredsprocessen och stärkta fackliga rättigheter."
  },
  {
    "url": "https://www.vansterpartiet.se/var-politik/politik-a-o/vapenexport/",
    "content": "Vapenexport\n\nVänsterpartiet vill att Sverige ska vara ett land som konsekvent står upp för demokrati och mänskliga rättigheter, samt aktivt och konsekvent arbetar för fred och nedrustning. Därför vill vi förbjuda vapenexport till diktaturer, stater som för angreppskrig och regimer som begår brott mot de mänskliga rättigheterna.\nNär lagstiftningen skärptes 2018 var Vänsterpartiet det enda partiet som röstade för ett absolut förbud av export till diktaturer, stater som är i krig eller begår grova och omfattande brott mot de mänskliga rättigheterna. Nu är det tydligt att de andra partiernas lagskärpning var otillräcklig. Exporten till diktaturer, stater som är i krig eller begår grova och omfattande brott mot de mänskliga rättigheterna stiger för varje år som går. Vänsterpartiet vill också skärpa reglerna för import, utlåning och uthyrning av krigsmateriel.\nDen 24 februari 2022 invaderade Ryssland Ukraina. Rysslands brutala anfallskrig strider mot folkrätten. Ukrainas folk kan inte lämnas ensamt mot den ryska militära övermakten. Med stöd i folkrätten och FN-stadgan står Vänsterpartiet bakom både Sveriges militära, ekonomiska och humanitära stöd till Ukraina."
  },
  {
    "url": "https://www.vansterpartiet.se/var-politik/politik-a-o/vindkraft/",
    "content": "Vindkraft\n\nElbehovet väntas öka kraftigt då transporternas och industrins klimatomställning sker genom elektrifiering. Samtidigt vill Vänsterpartiet ställa om energisystemet så att energiproduktionen blir helt förnybar.\nVindkraften är den energikälla som är kostnadseffektiv nog och i tillräcklig omfattning kan byggas ut på kort tid. Det är av stor vikt att vindkraften där den byggs ut också förenas med lokal nytta. På så sätt ges vindkraftsutbyggnaden legitimitet och långsiktighet i planeringen. Vi vill lagstifta om en produktionsbaserad ekonomisk ersättning som går till de lokalsamhällen där vindkraft byggs.\nVänsterpartiet ser stor potential i den havsbaserade vindkraften. Vänsterpartiet vill se en ny, systematisk och effektiv modell, som skulle innebära ett slut på marknadskaoset när det gäller utbyggnaden av svensk havsvind. Energimyndigheten bör få i uppdrag att peka ut lämpliga områden för utbyggnad och arrangera auktioner. Företagen får sedan ge bud på den lägsta möjliga subventionen. Regeringen bör utlysa minst 3 GW om året från 2026 till 2035 genom ett sådant auktionsförfarande, samlat 30 GW på tio år. Detta ska ske i kombination med ett stopp för utbyggnaden av elkablar till Europa. För att få kontroll över priserna måste vi ta tillbaka kontrollen över den svenska elmarknaden. Offentliga investeringar i svensk elproduktion riskerar annars att i praktiken bli subventioner till grannländernas bristfälliga insatser.\nEtt robust och motståndskraftigt samhälle kräver att det offentliga har kontroll över samhällsviktig verksamhet. Genom ett statligt bolag som tillför eget kapital kan staten säkerställa sin ägarandel i kommande havsvindsprojekt.\nVi vill underlätta ny vindkraft utan att minska kraven på en rättssäker prövning med hänsyn till människors hälsa och miljön. En kommun bör vara skyldig att på begäran ta ställning för eller emot vindkraft på ett visst mark- eller vattenområde."
  },
  {
    "url": "https://www.vansterpartiet.se/var-politik/politik-a-o/vinster-i-valfarden/",
    "content": "Vinster i välfärden\n\nNär vi går till vårdcentralen vill vi vara trygga med att vi bemöts utifrån våra behov, inte utifrån hur lönsamma vi är. När vi får en behandling ska vi kunna vara säkra på att den ges för att göra oss friska, inte för att den är den mest lönsamma. När våra barn börjar i skolan vill vi att de möts som elever, inte som kunder eller vinstmöjligheter. Där vinsttänkandet styr påverkas våra relationer till varandra. Välfärden ska vara en fristad från sådant.\nDet som kostar mest pengar, och som är avgörande för kvaliteten i välfärden, är personal. Därför är det inte konstigt att det är personalen företagen oftast sparar in på för att göra vinst. Till exempel har privat äldreomsorg och privata skolor lägre personaltäthet än vad kommunala äldreboenden och skolor har. Då blir det mindre tid för de äldre och för eleverna. Samtidigt är lönerna lägre i de privatiserade skolorna och äldreomsorgen. Dessutom är otrygga anställningar betydligt vanligare i den privatiserade äldreomsorgen. Lägre personaltäthet ökar också stressen för de anställda.\nVinstintresset förvrider välfärdens sätt att fungera. Vårdcentraler och läkarmottagningar etablerar sig mycket oftare i områden där folk är välbeställda och relativt friska. Det gör att vårdens pengar går dit och inte räcker till vården i områden där människor har lägre inkomster och där ohälsan är högre. På liknande sätt prioriterar ofta vinstdrivna skolor att dra till sig elever från studievana hem eller att locka till sig många elever med löften och reklam som inte motsvarar kvaliteten på undervisningen. Segregationen ökar i svensk skola vilket påverkar alla elever och skolor negativt.\nSamhället håller på att förlora den demokratiska kontrollen över välfärden. Vård, omsorg och skolan har utvecklats till nya områden för den organiserade brottsligheten. Kriminella gäng har etablerat sig i välfärden och tränger sig allt längre in i våra vardagsnära legala strukturer.\nVänsterpartiet motsätter sig denna utveckling. Vinstjakten i välfärden måste stoppas. Ett förbud mot vinster i välfärden bör utredas och införas."
  },
  {
    "url": "https://www.vansterpartiet.se/var-politik/politik-a-o/valfard/",
    "content": "Välfärden\n\nAtt välfärden fungerar är en förutsättning för många människors frihet. Det ska gå att lita på att ditt barn möter trygghet i skolan, att dina föräldrar får värme och omsorg på äldreboendet och på att du får bästa möjliga vård när du behöver det.\nDärför vill Vänsterpartiet satsa mer pengar på välfärden i stället för att sänka skatten för de som redan tjänar mest. Därför vill vi att välfärden inte ska styras av vinstjakt.\nGenerell välfärd omfattar alla som är i behov av den, oavsett hur stor plånbok man har. Den generella välfärden innebär en solidarisk omfördelning av ekonomiska resurser mellan kvinnor och män, mellan lågavlönade och högavlönade, mellan olika perioder i våra liv och mellan friska och sjuka. Vänsterpartiets utgångspunkt är väldigt enkel: välfärden är till för oss alla – inte för att ge vinst åt bolagens ägare.\nI dag ser vi att delar av välfärden inte håller måttet. Alltför många människor får inte den hjälp de behöver från samhället när de är i en svår situation. Sjukvården lider av långa köer och brist på vårdplatser, skolan har svårt att ge tillräcklig kunskap till alla elever och socialtjänst och psykiatri är överbelastade. Många omfattas heller inte längre av socialförsäkringssystemen. Så ska det inte vara.\nVälfärden står nu inför stora utmaningar. Inte minst handlar det om att kommuner och regioner står inför ett mycket stort rekryteringsbehov. För att kommunsektorn ska lyckas med sin personalförsörjning krävs både stora utbildningssatsningar och betydande ansträngningar för att öka välfärdssektorns attraktivitet. Centralt i detta sammanhang är högre löner, ökad personaltäthet och förbättrad arbetsmiljö. Den demografiska utvecklingen, där andelen äldre ökar, innebär samtidigt att kommuner och regioner står inför stora resursbehov de närmaste åren.\nI takt med att Sveriges befolkning blir både större och äldre så ökar kostnaderna för välfärden. Att avsätta samma resurser är alltså liktydigt med stora nedskärningar. Därför föreslår Vänsterpartiet att statsbidragen till välfärden indexeras så att de följer demografin och prisutvecklingen. Vi föreslår också ambitionshöjningar med stora satsningar på välfärden för att höja personaltätheten, förbättra arbetsmiljön och möjliggöra generella löneökningar. Det gör välfärdsyrkena mer attraktiva och hjälper till att säkra en långsiktig personaltillgång.\nUnder decennier har den svenska välfärden fått stå tillbaka och med den nuvarande kostnadskrisen är situationen akut. Vänsterpartiet föreslår därför i budgeten för 2025 att ett återhämtningsstöd till välfärden införs. Stödet ska uppgå till 20 miljarder kronor för att kompensera för de nedskärningar som har skett varje år sedan 2011 och kvarstå till dess vi har skapat en stabil och långsiktig finansiering av kommunsektorn. Vänsterpartiet vill också satsa 5 miljarder kronor mer än regeringen i sektorsbidrag till sjukvården 2025.\nVi ser också att det finns stora eftersatta investeringsbehov i kommuner och regioner. Därför föreslår vi att ett särskilt investeringsstöd för samhällsfastigheter införs. För att mindre kommuner ska kunna erbjuda en välfärd på lika villkor föreslår vi också ett särskilt stöd till mindre kommuner för att dessa ska kunna jämna ut de stora regionala skillnaderna i kommunalskatt. Utöver dessa stora reformer föreslår Vänsterpartiet även ett antal riktade satsningar inom bl.a. psykiatrin, kompetensutveckling i äldreomsorgen, skolan och förskolan."
  },
  {
    "url": "https://www.vansterpartiet.se/var-politik/politik-a-o/aldreomsorg/",
    "content": "Äldreomsorg\n\nÄldreomsorgen präglas av underbemanning och otrygga anställningar. Under lång tid har äldreomsorgen underfinansierats, vilket har lett till en ökad stress där tiden för den äldres omsorg alltför ofta inte räcker till. Hetsig minutjakt, dåliga arbetsvillkor och låga löner är de anställdas vardag.\nÖkad personaltäthet och utbildning är en förutsättning för att personalen omsorgsarbete ska skapa värdiga livsvillkor för alla äldre. Bemanningen måste planeras utifrån de stora pensionsavgångar som är att vänta. De generella statsbidragen måste därför förstärkas rejält för att möjliggöra en ökad personaltäthet bland undersköterskor och vårdbiträden.\nSedan början av 2000-talet har en omfördelning skett från särskilda boenden till insatser i de egna hemmen. Antalet personer som bor i särskilt boende har därför minskat och kommunerna har i stället satsat på att fler ska bo hemma med hemtjänst. Att bo kvar hemma, flytta till särskilt boende eller bo i någon annan form bör vara ett val för den äldre, inte något som styrs av kommunens ekonomiska prioriteringar.\nEn bra äldreomsorg är inte bara en välfärdsfråga, det är också en viktig jämställdhetsfråga. De som jobbar i äldreomsorgen är till väldigt stor del kvinnor. Dessutom är det så att när omsorgen inte fungerar så att anhöriga måste ta hand om äldre familjemedlemmar, så är det oftast kvinnor som tar det ansvaret. En utbyggd och välfungerande äldreomsorg är en förutsättning för att kvinnor ska kunna delta fullt ut på arbetsmarknaden.\nFör att få en jämlik äldreomsorg behöver kommunerna tillföras tillräckliga resurser och arbetsvillkoren för äldreomsorgens personal förbättras."
  }
]