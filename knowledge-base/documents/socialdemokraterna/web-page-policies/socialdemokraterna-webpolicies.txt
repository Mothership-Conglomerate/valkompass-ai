URL: https://www.socialdemokraterna.se/var-politik/a-till-o
A till Ö

URL: https://www.socialdemokraterna.se/var-politik/a-till-o/abort
Abort
Socialdemokraterna står upp för den svenska aborträtten
Socialdemokraterna anser att den nuvarande abortlagstiftningen som Sverige har haft sedan 1975 fungerar väl och vi ser i dagsläget inte några behov av att göra förändringar i den.
Enligt gällande svensk abortlagstiftning råder fri abort fram till och med den 18:e graviditetsveckan, oavsett anledning. Efter den 18:e veckan och fram till den 22:a veckan krävs tillstånd för abort hos Socialstyrelsen.
Samtidigt ser vi på flera håll i vår omvärld ser vi hur rätten till abort inskränks och det har även i den svenska politiska debatten diskuterats förslag om att låta personal inom hälso- och sjukvården kunna neka kvinnor att göra abort eller att ändra olika tidsgränser. Sådana förslag utgår alltid från att det är någon annan som ska bestämma över kvinnans kropp än hon själv.
Ytterst är det endast genom politik och politiskt arbete som rätten till abort långsiktigt kan säkras, men vi välkomnar att regeringen lyssnat till våra synpunkter och nu utreder om aborträtten bör grundlagsfästas.

URL: https://www.socialdemokraterna.se/var-politik/a-till-o/a-kassan
A-kassan
En arbetslöshetsförsäkring för omställning
I den globala konkurrensen är det viktigt att snabbt kunna anpassa sig efter nya förutsättningar och ta till sig ny kompetens. I vårt starka samhälle har vi en väl fungerande och solidariskt finansierad arbetslöshetsförsäkring. Det är nödvändigt för ett tryggare Sverige.
Socialdemokraterna vill
att a-kassan ska stimulera till omställning på arbetsmarknaden. Den som är arbetslös ska få ut ersättning från försäkringen under en omställningsperiod
att a-kassan ska administreras av de fackliga organisationerna
att fler ska vara med i a-kassan
införa avdragsrätt för fackföreningsavgiften
att a-kassan ska vara en frivillig försäkring som är gemensamt finansierad.
Vi vill förbättra a-kassan
Den svenska modellen bygger på att alla som kan arbeta också arbetar. Men individen ska också våga byta jobb. En väl fungerande arbetslöshetsförsäkring är avgörande för en modern arbetsmarknad som ställer stora krav på omställning. Den som blir arbetslös ska inte också bli fattig. Vid arbetslöshet ska det finnas en ekonomisk trygghet och stöd till omställning.
Om du blir arbetslös ska samhället vara starkt. Därför vill Socialdemokraterna fortsätta att förbättra och utveckla a-kassan. Fler ska få en ersättning som motsvarar 80 procent av den tidigare lönen. Arbetslöshetsförsäkringen ska stimulera till omställning på arbetsmarknaden och ge såväl undersköterskan som ingenjören stabila ekonomiska förutsättningar.
A-kassan ska bygga på inkomstbortfallsprincipen, det vill säga det är den förlorade arbetsinkomsten vid arbetslöshet som ska ersättas. På så sätt minskar rädslan för förändringar i arbetslivet samtidigt som omställningsförmågan i hela ekonomin ökar. Högerns logik är den omvända med förslag om sänkt a-kassa, försämrad sjukersättning, lägre löner och en urholkad välfärd. Det är en idé som inte bara ökar otryggheten, utan håller arbetskraftsdeltagandet och utvecklingen tillbaka. Den är dålig för svensk ekonomi.
Arbetslinjen står inte i motsats till trygghet för löntagare. De går hand i hand. Därför vill vi att fler ska kunna kvalificera sig för a-kassa.
Det här har vi gjort
gjort flera förbättringar av arbetslöshetsförsäkringen – både vad gäller ersättningar och villkor
lagt förslag om att göra det billigare att vara med i a-kassan
minskat antalet karensdagar i arbetslöshetsförsäkringen.

URL: https://www.socialdemokraterna.se/var-politik/a-till-o/alkohol
Alkohol
Värna den svenska alkoholpolitiken
Alkohol är en vanlig orsak bakom social utslagning, våld och ohälsa. Därför behöver vi minska alkoholkonsumtionen och förebygga missbruk av alkohol. Vi värnar den svenska restriktiva alkoholpolitiken. Så skapar vi ett starkare samhälle och ett tryggare Sverige.
Socialdemokraterna vill
förbättra missbrukarvården och stärka psykiatrin
slå vakt om Systembolagets monopol eftersom det motverkar okontrollerad försäljning av alkohol
inte ha så kallad gårdsförsäljning eftersom det inte är förenligt med EU:s regler om att ha detaljhandelsmonopol för alkoholdrycker
ha skärpta bestämmelser om näthandel med alkohol för att värna Systembolagets ensamrätt
ha skärpta insatser mot smuggling av alkohol.
Värna den svenska alkoholpolitiken
Idag finns det ca 500 000 personer i Sverige med missbruk eller beroende. Majoriteten av dessa, cirka 330 000, har alkoholproblem. Studier om konsumtionsmönster visar att personer med redan hög konsumtion av alkohol eller narkotika ytterligare ökar sin konsumtion.
Alltför många barn har föräldrar som missbrukar alkohol. Folkhälsomyndigheten räknar med att så många som 385 000 barn lever i familjer där den ena eller båda föräldrarna har en riskkonsumtion av alkohol.
En hög alkoholkonsumtion ökar även risken för att drabbas av ett flertal sjukdomar. Den medicinska forskningen hittar allt fler samband mellan alkohol och många allvarliga sjukdomar, som cancer, hjärt- och kärlsjukdomar och depressioner.
Viktiga verktyg i den svenska alkoholpolitiken är att på olika sätt begränsa tillgången till alkohol, bland annat genom införselregler, åldersgränser, försäljningsmonopol och en aktiv prispolitik. Parallellt med detta behöver vi även förbättra missbrukarvården, anhörigstödet och psykiatrin.
Det här har vi gjort
beslutat om en ny ANDTS-strategi (där förkortningen står för alkohol, narkotika, dopning, tobak och nikotin samt spel om pengar)
tagit fram ett förslag för hur alkoholreklamen i sociala medier, riktat mot unga, ska minska
bedrivit en aktiv alkoholpolitk som har medverkat till att alkoholkonsumtionen under de senaste åren har minskat i Sverige, inte minst bland unga.

URL: https://www.socialdemokraterna.se/var-politik/a-till-o/antirasism-och-framlingsfientlighet
Antirasism och främlingsfientlighet
Alla människors lika värde är vår grund
Socialdemokraterna är ett antirasistiskt parti som strävar efter jämlikhet oavsett hudfärg, etnicitet, kulturell tillhörighet eller religion. Vi socialdemokrater står upp för alla människors lika värde och kan aldrig tolerera rasism eller främlingsfientlighet.
Varje människa är unik, men människovärdet är lika. Alla människor har rätt att bli behandlade med respekt. På de principerna vilar vårt Sverige.
Socialdemokraterna vill
införa ett förbud mot rasistiska organisationer.
Rasismen har inte någon plats i vårt Sverige
Alla människor har lika värde och rättigheter oavsett social, etnisk, kulturell eller religiös bakgrund. Vi Socialdemokrater är övertygade om att utbyten mellan människor, med olika utgångspunkter och referensramar, utvecklar vårt samhälle och stärker demokratin.
När personer som bekänner sig till rasism, nazism och fascism, eller andra högerextremistiska idéer, gör försök att hindra mångfalden är det ett allvarligt hot mot demokratin. Och när vi ser att den här typen av antidemokratiskt våld och våldsbejakande grupper förekommer i vårt samhälle så behöver vi gemensamt stå upp för att försvara demokratin och våra värderingar om alla människors lika värde.
Det bästa sättet att motarbeta rasism är att stärka jämlikheten genom att skapa full sysselsättning och utveckla den generella välfärdspolitiken. Det är när arbetslösheten är hög och klyftorna mellan människor ökar som grogrunden skapas för intolerans och främlingsfientlighet.
Ytterst handlar rasism och främlingsfientlighet om att peka ut ett "vi" och ställa det mot ett "dom" för att kunna hävda att alla grupper inte ska ha samma rättigheter.
Vi socialdemokrater står i alla sammanhang upp för människovärdet och kräver krafttag mot de hatbrott som begås på grund av rasism, främlingsfientlighet eller homofobi. Vi kommer aldrig att acceptera att otryggheten breder ut sig eller att hot och hat tar över vårt demokratiska samhälle. I vårt Sverige accepteras inte diskriminering på grund av kön, ålder, funktionsnedsättning, hudfärg, tro, sexuell läggning eller något annat som gör oss människor unika – varken i arbetslivet eller i samhällslivet i övrigt. Vi är ständigt beredda att öka friheten och rättigheterna för alla att delta på lika villkor i det demokratiska samhället.
Vi har låtit utreda ett förbud mot rasistiska organisationer och vill införa ett sådant förbud. Ett förbud mot organisationer vars verksamhet innebär förföljelse av vissa folkgrupper har stöd i regeringsformen och kräver inte någon grundlagsändring. Samtidigt finns det farhågor att en sådan lagstiftning skulle bli svår att tillämpa på grund av de strikta ramar regeringsformen sätter. När regeringen nu tillsatt en grundlagskommitté som ska se över möjligheten att inskränka föreningsfriheten i syfte att förbjuda kriminella organisationer är vi mycket kritiska till att man inte också vill se över möjligheten att förbjuda rasistiska organisationer.
Det här har vi gjort
Polismyndigheten och Säkerhetspolisen har fått särskilda uppdrag för att motverka hatbrott, våldsbejakande extremism och andra former av hot mot vårt öppna och demokratiska samhälle
antagit en nationell plan mot rasism, liknande former av fientlighet och hatbrott
inrättat ett nationellt centrum mot våldsbejakande extremism vid Brottsförebyggande rådet
gett Statens historiska museer i uppdrag att inrätta ett muséum om Förintelsen.
utrett ett förbud mot rasistiska organisationer inom ramen för nuvarande grundlag

URL: https://www.socialdemokraterna.se/var-politik/a-till-o/apotek
Apotek
En trygg och säker del av vården
Apoteken ska vara en del av vården och de ska fungera på ett tryggt och säkert sätt i kedjan vård-apotek-patient. Därför har vi ändrat reglerna för apoteksmarknaden för att stärka patienternas rättigheter. Dessa förändringar bidrar till ett starkare samhälle och ett tryggare Sverige.
Socialdemokraterna vill
att apotek ska finnas tillgängliga i hela landet
att alla patienter ska ha tillgång till läkemedelskunnig personal på apoteken för rådgivning och för att få de receptbelagda läkemedel du behöver inom 24 timmar
att apoteken, genom rådgivning och andra tjänster, ska bidra till att alla får en trygg vård och en säker läkemedelsanvändning.
att 300 Riksapotek inrättas för att säkerställa tillgång till medicin även i en krissituation.
inte försämra högkostnadsskyddet för läkemedel
Apoteken – en trygg och säker del av vården
Apoteken spelar en viktig roll för en jämlik vård med hög kvalitet. Vår utgångspunkt är att apotek ska finnas tillgängliga i hela landet och att människor ska känna sig trygga med att det finns läkemedelskunnig personal på plats för att kunna svara på frågor om hur läkemedel ska användas.
Vi socialdemokrater motsatte oss avregleringen och privatiseringen av apoteken, då det tidigare apoteksmonopolet i stort sett fungerade bra. Nu behöver vi sikta framåt för att stärka apotekens roll i hela vårdkedjan. För oss socialdemokrater är det viktigt att säkerställa att apoteken kan utveckla sin medicinska roll och att det statligt ägda Apoteket AB bidrar genom att konkurrera med kvalitet och professionalitet. Och på det sättet ta ett samhällsansvar. Vi vill också att Apoteket AB får i uppdrag att driva 300 Riksapotek, för att säkerställa att människor kan få sina mediciner även i en krissituation.
Det här gjorde vi i regeringsställning:
införde en bestämmelse, i den nya apotekslagen, om att farmaceuten ska vara den som lämnar information och rådgivning vid expedieringen av recept
såg till att ansvaret för att läkemedel för en enskild kund skulle kunna expedieras inom 24 timmar från beställning, flyttades över till läkemedelsleverantörerna. Detta för att du snabbare ska få dina läkemedel
beslutade att apotekens huvuduppdrag tydligt ska slås fast i lag och vara kopplat till läkemedel
införde mer generösa regler för apoteksombud på glesbygden.

URL: https://www.socialdemokraterna.se/var-politik/a-till-o/arbetsformedlingen
Arbetsförmedlingen
Oavsett var i landet du bor så ska du snabbt kunna få stöd för att komma i jobb
Företagen och välfärden behöver kompetent personal. I vårt Sverige har Arbetsförmedlingen tid, resurser och möjligheter till utbildningsinsatser så att fler har möjlighet att få och behålla ett arbete.
Socialdemokraterna vill
hejda privatiseringen och återta kontrollen över arbetsmarknadspolitiken
dubbla antalet deltagare i arbetsmarknadsutbildning
att Arbetsförmedlingen aktivt ska matcha arbetslösa med de jobb som finns
att Arbetsförmedlingen ska ge alla individuellt stöd från dag ett och ha tid att arbeta utifrån de behov som finns
att Arbetsförmedlingen ska ha en kontinuerlig fysisk närvaro och god tillgänglighet i hela landet.
Arbetsförmedlingen behöver förändras
Någonting är fel när arbetslösheten är hög men företagen ändå har svårt att hitta rätt personal. Matchningen på arbetsmarknaden behöver bli bättre. Arbetsförmedlingen är viktig för att det ska bli så. Socialdemokraterna vill att Arbetsförmedlingen ska få bättre möjligheter att använda de verktyg som de anser behövs för att människor ska komma i arbete.
Socialdemokraterna vill stärka Arbetsförmedlingen. Mer av arbetsförmedlandet ska återgå i myndighetens egen regi och privatiseringen av jobbpolitiken ska hejdas. Vi vill också att arbetsmarknadspolitiken ska få tydligare inriktning mot rustande insatser så som arbetsmarknadsutbildning.
Det här har vi gjort
tillfört mer resurser till Arbetsförmedlingen, bland annat för att säkerställa ändamålsenlig lokal närvaro och likvärdig service i hela landet
gett Arbetsförmedlingen i uppdrag att se över hur myndigheten kan förstärka stödet till personer som är långtidsarbetslösa, särskilt i områden med socioekonomiska utmaningar
satsningar för att fler arbetslösa ska få del av arbetsmarknadsutbildningar
satsat på introduktionsjobb och extratjänster
infört intensivåret som ska bidra till att nyanlända snabbare kommer in på arbetsmarknaden
skapat tiotusentals extratjänster med kollektivavtalade villkor
tillfört mer resurser till arbetslivsforskningen.

URL: https://www.socialdemokraterna.se/var-politik/a-till-o/arbetskraftsinvandring
Arbetskraftsinvandring
Vi ska inte konkurrera med låga löner och dåliga arbetsvillkor, vi ska ha ordning och reda på arbetsmarknaden
I vårt starka samhälle är arbetskraftsinvandring ett tillskott – inte ett sätt att utnyttja människor. Arbetskraftsinvandring ska bara tillåtas när det inte går att hitta rätt personer i Sverige. Jobb i yrken där det inte råder brist på arbetskraft ska gå till arbetslösa personer i Sverige.
Socialdemokraterna vill
att arbetskraftsinvandring bara ska tillåtas när det inte går att hitta rätt personer i Sverige
att jobb som kräver kort eller ingen utbildning alls i första hand ska gå till arbetslösa personer som redan bor i Sverige
återinföra en arbetsmarknadsprövning för arbetskraftsinvandrare. Vi vill komma till rätta med problemen med utländska arbetstagare som utnyttjas på svensk arbetsmarknad och stoppa lönedumpningen
öka trycket på oseriösa arbetsgivare och införa tuffare förhandskontroller av företag som ansöker om tillstånd för arbetskraftsinvandring. Arbetstagare som utnyttjas eller drabbas av arbetsgivare som missköter sig ska ha rätt till skadestånd
bekämpa arbetslivskriminalitet och osund konkurrens
att huvudentreprenören bör vara ansvarig för att underleverantörer betalar kollektivavtalsenliga löner, följer skattelagstiftningen och betalar arbetsgivaravgifter.
Ordning och reda på arbetsmarknaden
Idag har Sverige liberala regler för arbetskraftsinvandring. Socialdemokraterna föreslår att arbetskraftsinvandring bara ska tillåtas när det inte går att hitta rätt personer i Sverige. Jobb i yrken där det inte råder brist på arbetskraft ska gå till arbetslösa personer i Sverige.
Vi står upp för schyssta löner och trygga anställningar oavsett bransch, yrke eller vem det är som arbetar. Utmaningen de kommande åren är att fortsätta pressa tillbaka arbetslösheten, särskilt bland nyanlända, och då ska jobb i yrken, där det inte råder brist på arbetskraft i Sverige, inte gå till andra än de som lever och bor i Sverige.
Inom EU ska vi inte konkurrera med låga löner och dåliga arbetsvillkor – vi ska ha ordning och reda på arbetsmarknaden med lika lön och villkor för lika arbete. Den fria rörligheten får inte användas som en ursäkt för att dumpa villkor och löner. I Sverige ska svenska kollektivavtal gälla.
Det här har vi gjort
rivit upp Lex Laval så att svenska fackförbund alltid kan kräva ett svenskt kollektivavtal av utländska arbetsgivare
infört ett entreprenörsansvar för såväl utstationerade arbetstagare som för arbetstagare som är anställda i Sverige inom bygg- och anläggningsbranschen. En arbetstagare som inte får lön för det arbete han eller hon har utfört i en bygg- eller anläggnings­entreprenad ska kunna få betalt från en annan entreprenör i entreprenadkedjan
tagit initiativ till att öppna regionala center mot arbetslivskriminalitet
Svenska kollektivavtal ska gälla för alla som jobbar i Sverige
krävt krav på kollektivavtal vid upphandlingar
satsat stort på Arbetsmiljöverket för att bekämpa arbetslivkriminalitet
gett Polisen och samverkande myndigheter bättre förutsättningar för att komma åt oseriösa arbetsgivare genom arbetsplatsinspektioner.

URL: https://www.socialdemokraterna.se/var-politik/a-till-o/arbetsmiljo
Arbetsmiljö
Bra arbetsmiljö och trygga jobb
Bra arbetsvillkor och en god arbetsmiljö skapar ett tryggare Sverige. En stark arbetsmiljölagstiftning, som betonar det förebyggande arbetet, behövs.
Socialdemokraterna vill
förbättra den fysiska och psykosociala arbetsmiljön genom stärkt arbetsmiljöarbete och satsningar på förebyggande arbete, tillsynsarbete och arbetslivsforskning
se över arbetsmiljöreglerna, ur ett jämställdhetsperspektiv, för att att förbättra arbetsmiljön inom kvinnodominerade sektorer
se över arbetsmiljöansvaret inom gig-ekonomin. Arbetsgivare ska inte kunna smita undan arbetsmiljöansvaret genom att gömma sig bakom en app
att alla anställda inom vård och äldreomsorg ska få kostnadsfria arbetskläder och arbetsskor
uppvärdera skyddsombudens roll
bekämpa arbetslivskriminaliteten. Svensk arbetsmarknad ska inte vara en fristad för kriminella aktörer
öka tillgången till företagshälsovård och säkerställa en jämställd företagshälsovård för både kvinnor och män.
Ingen ska behöva riskera liv och hälsan på jobbet.
I vårt starka samhälle ska arbetslivet vara hållbart och utvecklande. Arbete ska vara en källa till trygghet, egen försörjning och frihet - inte något som gör oss sjuka. Därför arbetar vi socialdemokrater för en tryggare arbetsmarknad. Alla i Sverige ska ha ett tryggt jobb där man varken blir utnyttjad eller utsliten.
Vi socialdemokrater värnar den svenska modellen som bygger på att fack och arbetsgivare kommer överens om anställningsvillkoren på arbetsmarknaden. Goda och rättvisa villkor och en bra arbetsmiljö är en förutsättning för hög produktivitet i svensk ekonomi som utmärks av högt arbetskraftsdeltagande och en hög sysselsättningsgrad. För att motverka stress och psykisk ohälsa i arbetslivet vill vi skärpa kraven på arbetsgivare, förbättra arbetsskadeförsäkringen samt stärka skyddsombudens roll. Det står i skarp kontrast till de högerkonservativas politik med försämrad arbetsrätt och fler otrygga anställningar.
För oss socialdemokrater är det självklart. Den svenska modellen ska utvecklas. Det ska vara ordning och reda på den svenska arbetsmarknaden. Ingen ska behöva riskera liv och hälsa på jobbet.
Det här har vi gjort
tagit fram en nollvision för dödsolyckor på jobbet
minskat möjligheten att stapla visstidsanställningar på varandra
kraftigt ökat resurserna till Arbetsmiljöverket
en kraftfull satsning på att bekämpa arbetslivskriminaliteten
rivit upp lex Laval
höjt företagsboten för allvarliga arbetsmiljöbrott markant
startat en arbetsmiljökunskapsmyndighet i Gävle för att samla och utveckla kunskap.

URL: https://www.socialdemokraterna.se/var-politik/a-till-o/arbetsratt
Arbetsrätt
Schyssta villkor på arbetsmarknaden är en central del av den svenska modellen
En stark arbetsrätt är en del av den svenska modellen och en förutsättning för ett tryggare Sverige. Vår arbetsmarknad ska ha trygga jobb med schyssta villkor för alla som arbetar och gör rätt för sig.
Socialdemokraterna vill
att normen på svensk arbetsmarknad ska vara att anställningar är tillsvidare på heltid och omfattas av kollektivavtal
begränsa möjligheten till delade turer, en arbetsform som innebär att arbetsdagen delas upp i två eller flera arbetspass med flera timmars obetalt uppehåll mellan passen
införa avdragsrätt för fackföreningsavgiften
ha ordning och reda på svensk arbetsmarknad och få stopp på lönedumpning, skattefusk och utnyttjandet av svensk och utländsk arbetskraft
att parterna förhandlar om frågor som rör arbetsmarknaden – det är den svenska modellen
bibehålla maktbalansen mellan parterna på arbetsmarknaden
försvara arbetsrätten mot en högermajoritet i Sveriges riksdag.
En stark arbetsrätt, ett tryggare Sverige
Med schyssta villkor, löner som går att leva på och trygga anställningar bygger vi ett starkare samhälle. Därför vill vi stärka anställningsskyddet för dem med osäkra anställningar. Vi vill att människor ska ha trygga jobb, en god arbetsmiljö och en lön som det går att leva på. Vi vill också att arbetskraftsinvandringen stramas upp. Och att minst 90 procent av landets välfärdsarbetare ska ha en tillsvidareanställning på heltid. I regeringsställning har vi bland annat stärkt skyddet för visselblåsare, rivit upp lex Laval, förbjudit missbruk av visstidsanställningar och infört krav på bra arbetsvillkor i offentliga upphandlingar.
Den svenska modellen bygger på en stark arbetsrätt och starka parter på arbetsmarknaden. I Sverige finns grundläggande regler för arbetsmarknaden i lag. I övrigt är det kollektivavtal som reglerar lön, arbetstid, inflytandefrågor och andra anställningsvillkor. Det är fack och arbetsgivare som förhandlar fram kollektivavtal. Sverige ska inte konkurrera genom försämrat anställningsskydd och lägre löner.
Socialdemokratisk arbetsmarknadspolitik står i skarp kontrast till de högerkonservativa som vill försämra LAS, Lagen om anställningsskydd, utöka antalet osäkra anställningar och sänka ingångslönerna i kollektivavtalen genom lagstiftning. Högern vill med andra ord avveckla den svenska modellen så som vi känner den.
Det här har vi gjort
förbjudit missbruk av det som i fackliga kretsar brukar kallas stapling av visstidsanställningar
rivit upp lex Laval så att svenska villkor ska gälla i Sverige
skärpt reglerna för så kallad hyvling, där arbetsgivare ger de anställda färre arbetstimmar istället för att säga upp och på så sätt kringgår turordningsregler och uppsägningstid
skärpt entreprenörsansvaret
tagit krafttag mot arbetslivskriminalitet och osund konkurrens.

URL: https://www.socialdemokraterna.se/var-politik/a-till-o/barn
Barn
Ett tryggare Sverige för alla barn och unga
Alla barn ska kunna växa upp under trygga förhållanden. Varje barn har rätt att växa och utvecklas efter sina egna förutsättningar och önskemål, oavsett bakgrund och familjens ekonomi.
Socialdemokraterna vill
ge unga som mår psykiskt dåligt snabb hjälp genom att öka resurserna till barn- och ungdomspsykiatrin
att barn och unga som drabbas av psykisk ohälsa snabbare ska få kontakt med vården. ”En väg in” behövs i alla regioner så att barn och unga lätt kan hitta rätt i vården. Det kan handla om ett enda telefonnummer som barn eller deras föräldrar kan ringa och få hjälp till rätt vårdnivå.
stärka elevhälsan och skolans roll i att upptäcka och förebygga psykisk ohälsa, till exempel genom hälsosamtal där frågor om psykisk ohälsa ingår
se fler ungdomsmottagningar som ska kunna ge stöd till barn och unga med lättare psykisk ohälsa
stoppa utförsäljningarna av Barn- och ungdomspsykiatri (BUP). Inte en enda BUP ska säljas ut i de regioner där Socialdemokraterna styr
införa allmän förskola från två års ålder.
Mer tid för barnen
Sverige är ett av världens bästa land att växa upp i. Men idag har inte alla barn samma möjligheter att förverkliga sina drömmar. Alla barn ska ha samma rätt och möjlighet oavsett samhällsklass, kön, etnisk bakgrund, eventuella funktionshinder eller var de bor. Barnets bästa ska komma först vid alla beslut och åtgärder som rör barn. Därför har vi beslutat att göra FN:s barnkonvention till svensk lag.
En röst på Socialdemokraterna är en röst för ett starkare samhälle, där du som förälder både kan jobba heltid och ha barn – utan att behöva slå knut på dig själv eller gå ner i arbetstid.
Barnfattigdom beror på att barnens föräldrar är fattiga. Därför är en politik för fler jobb central för att bekämpa barnfattigdomen och skapa bättre uppväxtvillkor. Vårt mål är därför att öka antalet personer som arbetar och antalet arbetade timmar. Med fler jobb har vi råd med en bra välfärd och en bättre skola.
Det här har vi gjort
fattat beslut om att göra FN:s barnkonvention till svensk lag
höjt underhållsstödet och barnbidraget med 200 kronor i månaden
investerat i mindre klasser, fler lärare och andra vuxna i skolan samt insatser för att minska de sociala klyftorna
satsat på att stärka elevhälsan med fler anställda
minskat barngrupperna i förskolan och anställt fler förskollärare.

URL: https://www.socialdemokraterna.se/var-politik/a-till-o/barnomsorg
Barnomsorg
Trygg barnomsorg på kvällar och helger
En trygg och modern barnomsorg är öppen och tillgänglig oavsett när på dygnet som föräldrarna arbetar. Föräldrar som arbetar på kvällar, nätter och helger ska precis som alla andra kunna lämna sina barn i trygghet innan jobbpasset.
Socialdemokraterna vill
att kommuner ska ha lagstadgad skyldighet att erbjuda barnomsorg på kvällar, nätter och helger.
Barnomsorg på kvällar och helger
När fler verksamheter i samhället kräver bemanning dygnet runt ökar behoven av barnomsorg på andra tider än vanlig kontorstid. Men möjligheten till barnomsorg på kvällar, nätter och helger finns inte överallt. Det gör att många föräldrar tvingas ordna omsorgen med hjälp av släkt och vänner eller tacka nej till ett arbete på grund av att det inte finns tillgång till någon barnomsorg. I vårt Sverige ska det finnas omsorg om barnen oavsett när föräldrarna arbetar.
En trygg och tillgänglig barnomsorg är en förutsättning för att både kvinnor och män ska kunna arbeta heltid. När fler arbetar får vi också råd med en välfärd att vara stolta över.
Den socialdemokratiskt ledda regeringen mer än fördubblade stödet till huvudmän som erbjuder barnomsorg på kvällar, nätter och helger. Det har gjort att fler kommuner idag erbjuder barnomsorg på obekväm arbetstid – en positiv utveckling som måste fortsätta.
Det här har vi gjort
mer än fördubblat statsbidraget för att kommuner ska erbjuda barnomsorg på kvällar, helger och nätter
investerat i mer personal och minskade barngrupper i förskolan och fritidshemmen.

URL: https://www.socialdemokraterna.se/var-politik/a-till-o/betyg
Betyg
Rättvisa betyg som speglar elevernas kunskaper
Betyg ska visa elevernas kunskaper – inte vara ett konkurrensmedel för att skolor ska locka till sig elever. Du ska kunna lita på betygssättningen, den ska vara likvärdig och inte skilja sig från skola till skola.
Socialdemokraterna vill
göra upp med det system som skapar glädjebetyg och betygsinflation i skolan
att lärarna ska få det bedömningsstöd som de behöver för att betygen ska vara rättvisa och likvärdiga i hela landet
att betyg ska ges från årskurs 6
att de nationella proven digitaliseras och rättas av någon annan än den undervisande läraren
att kunskapskraven i läroplanerna ses över.
En likvärdig och rättvis betygssättning
I skolan ska kunskap och bildning alltid sättas i första rummet. Betyg ska visa elevernas kunskaper – inte vara ett konkurrensmedel för att skolor ska kunna locka till sig elever. Du ska kunna lita på betygssättningen, som ska vara likvärdig, främja kunskapsutveckling och inte skilja sig från skola till skola.
Alla barn ska få förutsättningar att nå kunskapsmålen, därför behöver skolan systematiskt följa upp vad eleverna lär sig och sätta in rätt stöd i tid. Betyg kan vara ett sätt att följa kunskapsutvecklingen, men behöver kombineras med andra verktyg. Därför investerade den socialdemokratiskt ledda regeringen i tidigare uppföljning och stöd, så att lärarna har möjlighet att ge det stöd som varje elev behöver.
Förändringar i betygssystemet måste förankras hos professionen och bygga på forskning och beprövad erfarenhet. Vi socialdemokrater vet, precis som lärarfacken och forskningen, att tidigare betyg per automatik inte gör svensk skola bättre. Lärare och elever behöver få arbetsro – inte ett nytt betygssystem inför varje ny mandatperiod.
Det här har vi gjort
stärkt betygens likvärdighet genom att resultaten på de nationella proven särskilt ska beaktas vid betygssättning
satsat på fortbildning av lärare kring betyg och bedömning
infört obligatoriskt bedömningsstöd i årskurs 1
digitaliserat de nationella proven
ingått en blocköverskridande överenskommelse om att betyg fortsätter ges från årskurs 6
beslutat att ämnesbetyg ersätter kursbetygen på gymnasiet från 1 juli 2025, vilket gör att betygen bättre kommer att spegla elevers kunskaper och främja kunskapsutveckling.

URL: https://www.socialdemokraterna.se/var-politik/a-till-o/bistand
Bistånd
För fattigdomsbekämpning och hållbar utveckling
Sveriges bistånd ska användas för att minska fattigdomen och orättvisorna i världen. Vi vill arbeta för att fler barn ska gå i skolan, att fler människor får tillgång till rent vatten och att kvinnor och flickor har lika möjligheter till utbildning, arbete och inflytande som män och pojkar.
Socialdemokraterna vill
att alla politikområden ska samverka för att nå en hållbar utveckling i världen.
att minst 50 procent av biståndet ska gå till satsningar för kvinnor och barn.
att Sverige ska vara ledande i FN:s arbete för ekonomisk jämställdhet och flytta fram positionerna för kvinnors rättigheter globalt.
att det ska vara höga krav på ordning och reda samt resultat i biståndsarbetet.
Bistånd för fattigdomsbekämpning och hållbar utveckling
Vår politik för bistånd och utveckling fokuserar på att människor ska få förutsättningar att själva ta sig ur fattigdom, förbättra sina levnadsvillkor och leva i trygghet samt ha makt och inflytande över sina egna liv. Utvecklingssamarbetet ska hålla en hög kvalitet och ge resultat. Bistånd kan, rätt använt, vara en katalysator för utveckling, jämlikhet och framtidstro, men också ett sätt att bekämpa korrumperade, odemokratiska styrelseskick. Samstämmighet inom och mellan politikområden är avgörande för att målen för biståndet kan nås.
Allt bistånd ska bidra till att uppnå jämställdhet, vilket bland annat innebär att resurser fördelas på ett jämställt sätt. Att ge kvinnor och flickor makt över sina egna liv och främja deras medborgerliga, politiska, ekonomiska, sociala och kulturella rättigheter är det bästa sättet att bekämpa fattigdom, främja mänsklig utveckling och nå ekonomisk tillväxt.
Sverige har en lång tradition av ett generöst och ambitiöst bistånd och är en av världens största biståndsgivare per capita. Bistånd är en viktig del i att göra det möjligt för människor att ta sig ur fattigdom och förtryck. Vi socialdemokrater står fast vid att svenskt bistånd ska uppgå till en procent av BNI och användas till både långsiktigt utvecklingssamarbete och humanitärt bistånd.
Det här har vi gjort
stått upp för en generös biståndspolitik och värnat enprocentsmålet.
antagit en feministisk utrikespolitik som bland annat arbetar för att bistånd, mer strategiskt, ska främja jämställdhet och kvinnors/flickors rättigheter.
i regeringsställning mer än fördubblat Sveriges humanitära bistånd till Ukraina för att hjälpa utsatta människor och för att lindra nöd till följd av kriget.

URL: https://www.socialdemokraterna.se/var-politik/a-till-o/bostad
Bostad
Det måste byggas fler bostäder
För oss socialdemokrater är bostaden en social rättighet och bostadspolitiken är en viktig del av välfärdspolitiken. Vi vill att hemmet ska vara den trygga punkten i varje människas liv. Vi vill även vidta kraftfulla åtgärder mot bostadssegregationen.
Socialdemokraterna vill
att varje kommun tar ansvar för planering och byggande så att invånarna har tillgång till bra och hållbara bostäder. Vi vill motverka social dumping, som innebär att kommuner medverkar till att personer som är i behov av kommunala stödinsatser flyttar till en annan kommun, utan att personen själv vill flytta
att kommunerna, i större utsträckning, ska ha möjlighet att villkora markanvisningar och få rätt att i detaljplanen ange upplåtelseform som en del i att motverka segregationen
införa ett investeringsstöd för att det ska byggas fler bostäder som vanligt folk har råd att bo i
införa ett statligt ägt fastighetsbolag med uppdrag att förvärva eller bygga fastigheter i utsatta områden, som genom långsiktighet kan bidra till att utveckla områden
att allmännyttan står för de flesta nyproducerade hyresrätterna och leder utvecklingen i att pressa boendekostnaderna. Allmännyttans villkor behöver stärkas och styras av samhällsnytta. Det måste även vara möjligt att bygga på svaga marknader
se ett omfattande hyresbestånd och en gemensam förmedling för alla bostäder på en ort för att alla ska kunna leva i bostäder som passar deras behov
att all form av diskriminering på bostadsmarknaden motverkas
att skillnaderna i boendekostnader mellan de som hyr och de som äger minskar. Samtidigt vill väldigt många – oberoende av bakgrund – äga sitt boende. Därför får lånetak och amorteringskrav inte vara utformade så att de i onödan utestänger låg- och medelinkomsttagare från att köpa lägenhet eller småhus
att kommunernas förutsättningar förbättras genom en modern förköpsrätt av mark för bostadsbyggande och möjligheter till att agera mot fastighetsägare som missköter sina fastigheter och boendemiljöer
att särskilda satsningar görs för att fler unga ska kunna flytta hemifrån och få sin första bostad. En möjlighet kan vara ett särskilt startlån för unga och andra förstagångsköpare
att konkreta åtgärder för äldre görs i form av möjligheter till att byta bostad, bättre tillgänglighet och trygghetsboende
stärka hyresgästernas ställning vid renoveringar och ombildningar. Lyxrenoveringar för att byta hyresgäster i det befintliga hyresbeståndet måste stävjas
motverka marknadshyror som leder till en ökad omfördelning från hyresgäster till fastighetsägare, med en sämre vardagsekonomi för väldigt många, och med ännu större svårigheter att få en bostad. Allt detta utan att byggandet förväntas öka. Vi motsätter oss marknadshyror och den svenska hyresförhandlingsmodellen ska stärkas.
Bygg fler bostäder så att alla får ett tryggt boende
Vi kan inte acceptera att samhället abdikerar från bostadsfrågan och en nationell bostadspolitik krävs för att klara bostadsförsörjningen i hela landet.
Målsättningen ska vara goda bostäder åt alla – inte en marknad för några. Det behövs fler hyresrätter och blandade bostadsområden med villor, radhus och flerfamiljshus som bryter den växande bostadssegregationen.
Bostaden påverkar vilka arbeten du kan ta, var du kan studera och hur mycket av din vakna tid som går till pendling. Det avgör om du kan flytta hemifrån, påverkar vilka förskolor och skolor som är tillgängliga för dina barn och möjligheten att känna ro. Vårt mål är ett Sverige där alla kan bo bra genom hela livet.
Boendesegregation har ökat kraftigt och förekommer i hela landet. Det har skapat en grogrund för utanförskap, ojämlika levnadsvillkor och kriminalitet. Vi vill införa ett statligt ägt fastighetsbolag med uppdrag att förvärva eller bygga fastigheter i utsatta områden, som genom långsiktighet kan bidra till att utveckla områden.
Vi vill även ge kommuner bättre förutsättningar att driva en aktiv markpolitik för att bryta segregationen genom att införa en ny modern förköpslag och stärka kommunernas möjlighet att redan i detaljplan styra mot blandade bostadsområden.
Det här har vi gjort
Sverige har haft det mest omfattande bostadsbyggandet på 30 år och det socialdemokratiska målet om 250 000 nya bostäder till 2020 uppnåddes. Den höga byggtakten måste hållas uppe och vi vill att det till år 2030 ska påbörjas en halv miljon nya bostäder, varav en stor del ska bestå av hyresrätter. Vårt Sverige kan bättre
infört omfattande regelförenklingar för att förkorta planprocessen och därmed göra det snabbare och billigare att bygga
genomfört de största statliga investeringarna i hyresrätter, studentbostäder och äldreboenden på 30 år, för att skapa fler bostäder med rimliga hyror som vanligt folk har råd med
investeringsstödet har gjort att mer än 55 000 lägenheter byggts hållbart och med cirka 20 procent lägre hyra än vad som annars vore fallet. På många orter skulle det inte gå att bygga utan investeringsstöd. Under 2020 färdigställdes mer än dubbelt så många hyresrätter som 2014. Att den högerkonservativa majoriteten i riksdagen avskaffat investeringsstödet kommer att leda till en minskning av bostadsbyggandet
infört åtgärder mot svarthandel med hyreskontrakt, otillåten andrahandsuthyrning och uttag av överhyror av andrahandshyresgäster. Vi ska vända på varje sten för att bryta segregationen och knäcka kriminaliteten
infört ett renoveringsstöd som kan sökas av alla fastighetsägare i flerfamiljshus. Detta stöd är inriktat på energieffektivisering och ska användas för att hålla nere hyreshöjningarna
reglerat frågan om tillval och frånval vid renoveringar. Det gör att hyresgästen lättare kan överblicka vad en standardhöjande åtgärd innebär i hyreshöjning.
infört en möjlighet att ingripa mot brister i förvaltningen av hyresfastigheter på ett tidigt stadium, genom att hyresnämnden kan vitesförelägga fastighetsägare att åtgärda bristerna
att en hyresgäst, vars lägenhet förstörs genom brand eller liknande, ska erbjudas ett nytt hyresavtal av hyresvärden, förutsatt att det är skäligt.

URL: https://www.socialdemokraterna.se/var-politik/a-till-o/brottsforebyggande
Brottsförebyggande
Stoppa nyrekryteringen till gängen
Vi befinner oss i en långvarig nationell kris. Gängkriminaliteten äter sig in i alla delar av samhället och påverkar många svenskar i sin vardag. Ingen regering – vare sig nuvarande eller tidigare – har lyckats vända utvecklingen. För att göra det behöver vi bryta nyrekryteringen av barn och unga, samtidigt som vi fortsätter att skärpa straffen och sätta fler gängkriminella i fängelse.
Socialdemokraterna vill
Satsa minst lika mycket på att bryta nyrekryteringen som på polisen
Se till att kommuner och regioner har tillräckliga resurser för att kunna göra sitt jobb
Punktmarkera unga på väg in i kriminalitet
Införa brottsförebyggande insatser redan från fem års ålder
Ta tillbaka den demokratiska kontrollen över skolan
Ha skolsocionomer på de skolor som har de tuffaste förutsättningarna
Samhället måste kliva fram och ta tillbaka kontrollen
Sverige behöver ta igen och göra upp med decennier av försummelse av städernas förortsområden, där alldeles för många barn och unga lämnats vind för våg. Tvåhundratusen barn och unga lever i dag i områden som präglas av kriminell närvaro och social utsatthet. Där inkomsterna är låga, skolan undermålig, och bostadsförhållandena svåra.
Alla unga vill ha en roll i samhället. Men när avståndet ökat till det svenska samhället finns det barn och unga som istället söker respekt och status bland kriminella, och till slut är beredda att plocka upp vapen för att höra till. Det här är en oerhört farlig utveckling och ett misslyckande för Sverige. Det måste brytas om vi på riktigt ska klara av att besegra gängen. Därför måste vi skala upp samhällets funktion att fostra goda medborgare och hålla ihop befolkningen. Samhället måste kliva fram och ta tillbaka kontrollen. Bryta segregationen och öka sammanhållningen. Finnas där och ha höga förväntningar på var och en. Varje ung person ska ha en roll och känna en tillhörighet till samhället, inte till gängen. Det kommer ta tid och det kommer att kosta mycket pengar. Men det är nödvändigt. För bara så kan Sverige bli tryggt igen.
Läs vidare om vår kriminalpolitik:
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/branslepriser
Bränslepriser
Höga klimatambitioner, rimliga drivmedelspriser
Bensinpriset och dieselpriset påverkar vardagsekonomin för många människor, inte minst för dem som bor i glesbygden som saknar kollektivtrafik och därför måste köra bil långa sträckor. Priset på drivmedel måste vara rimligt, så att vanligt folk som är beroende av bilen, har råd att tanka – samtidigt som vi behåller våra höga klimatambitioner.
Socialdemokraterna vill
göra oss mindre beroende av fossila bränslen och därmed öka vårt självbestämmande
se en fossilfri fordonsflotta 2030
snabba på elektrifieringen av Sverige med dubbelt så många publika laddstolpar för elbilar till 2030 och mer enhetlig hantering av laddare och appar för elbilsanvändare
reformera reseavdraget. Reseavdraget behöver bli bättre och enklare, och omfatta fler. Vi socialdemokrater vill fullfölja den största reformen av reseavdraget på flera decennier
stötta hushållen när priserna stiger på grund av Rysslands olagliga invasion av Ukraina.
Genom ett minskat beroende av fossila bränslen ökar vi vårt självbestämmande
Priserna på bränsle har gått upp på grund av Putins invasion av Ukraina, samt på grund av Rysslands agerande redan innan invasionen. Vi behöver därför bli mindre beroende av vad som sker i omvärlden. Genom att bli mindre beroende av fossila bränslen ökar vi vårt självbestämmande. Det är dessutom bra för klimatet.
Vi vill se en fossilfri fordonsflotta 2030 och för att komma dit har vi bland annat infört ett så kallat bonus malus-system, som innebär att miljöanpassade fordon med relativt låga utsläpp av koldioxid premieras med en bonus, medan fordon med relativt höga utsläpp av koldioxid får högre skatt. Därtill pågår ett omfattande arbete på alla plan för att snabba på elektrifieringen av Sverige.
Det här har vi gjort
pausat BNP-indexeringen av drivmedelsskatterna för år 2021 och 2022. Inför nästa år föreslår vi att helt pausa indexeringen, alltså både BNP och KPI-indexeringen.
den socialdemokratiska regeringen sänkte bränsleskatterna med 1,80 kronor, ner till EU:s miniminivå för diesel. Förutom en permanent skattesänkning om 50 öre genomförde vi även en tillfällig skattesänkning på 1,30 kronor per liter. Skattesänkningarna trädde ikraft den 1 maj.
vi har sänkt bränsleskatterna med 1,80 kronor, ner till EU:s miniminivå för diesel. Förutom en permanent skattesänkning om 50 öre genomförde vi även en tillfällig skattesänkning på 1,30 kronor per liter. Skattesänkningarna trädde ikraft den 1 maj. Utöver det föreslog regeringen en drivmedelskompensation till alla bilägare om 1 000 kronor, eller 1 500 om man bor i något av stödområdena. Detta förslag röstades ner i riksdagen våren 2022.
för att hålla tillbaka ytterligare prisökningar pausar vi nivåerna i reduktionsplikten för nästa år på årets nivåer. Samtidigt är reduktionsplikten ett av våra viktigaste verktyg för att få ner utsläppen och minska vårt beroende av utländsk olja. Med mer biodrivmedel och mer svenskt bränsle i tanken stärks vårt oberoende och utsläppen sjunker
vi föreslår ett nytt reseavdrag som är färdmedelsneutralt och avståndsbaserat. Det har bättre landsbygdsprofil och gynnar både de som kan åka kollektivt och de som tar bilen. Skattereduktionen höjs till motsvarande 25 kronor milen, jämfört med dagens 18,50. Den statliga milersättningen kommer att höjas till samma nivå
vi har gett anslag på 75 miljoner kronor per år för stöd till bensinmackar i glesbygd under 2022 och 2023
genom Klimatklivet har vi bidragit till att Sverige fått 65 000 nya laddstolpar varav 10 800 publika.

URL: https://www.socialdemokraterna.se/var-politik/a-till-o/digitalisering
Digitalisering
Sverige ska vara bäst i världen på att använda digitaliseringens möjligheter
Sverige ska fortsätta att vara ett ledande land när det gäller tillgången på snabbt bredband. Snabba bredband och en pålitlig mobiltäckning är ett måste för att människor och företag ska kunna leva, bo och verka i hela landet.
Sverige ska också vara ledande när det gäller innovationer och digital infrastruktur.
Socialdemokraterna vill
Att Sverige ska vara bäst i världen på att använda digitaliseringens möjligheter
att hela Sverige ska ha tillgång till snabb uppkoppling
att utbyggnaden av bredband ska fortsätta i hela landet
att myndigheter, kommuner, skolor och andra samhällsaktörer drar nytta av digitaliseringens möjligheter
att större vägar och järnvägsstråk får bättre uppkoppling i bilar och på tågen
att det ska finnas pålitlig mobiltäckning där människor bor och vistas
att satsningar görs för att öka och förbättra användningen av AI
att den svenska AI-strategin uppdateras
se tydligare EU-regler för att sätta ramar för AI
Hela Sverige ska vara uppkopplat
En snabb uppkoppling på alla de platser där vi befinner oss idag är viktigare än någonsin. Digitaliseringen berör hela samhället och vi kommer inom en snar framtid att se nya innovationer och digitala lösningar som vi inte kan föreställa oss idag.
Tillgången till snabb uppkoppling är central oavsett var i landet man bor. En bra uppkoppling är grunden till för att sköta allt från kontakter med myndigheter och läsa tidningen, till barnens skolgång och det sociala livet. Vi lever idag i ett samhälle som i mångt och mycket kräver tillgång till snabb och pålitlig uppkoppling dygnet runt.
Socialdemokraterna tog i regeringsställning fram en ny bredbandsstrategi med en väsentlig ambitionshöjning jämfört med den förra borgerliga regeringens. Senast år 2025 vill vi att 99,9 procent av Sveriges befolkning ska ha tillgång till minst 100Mbit/s.
Det är ett högt mål, men för oss är det en självklarhet att hela landet ska ha tillgång till snabb uppkoppling. Vi införde därför en garanti så att alla skulle ha möjlighet att få en internetanslutning på 10 Mbit/s. Garantin syftade till att hushåll och företag som inte har tillgång till bredband eller en bra mobiltäckning ska ha tillgång till grundläggande digitala tjänster.
Det här har vi gjort
ökat satsningarna rejält för att bygga ut bredbandet i hela landet
infört en garanti så att alla ska ha möjlighet till en internetanslutning på minst 10 Mbit/s
infört ämnet programmering i skolan
satsat på välfärdsteknik i kommunerna
identifierat åtgärder för att stärka kommunernas och regionernas möjligheter att erbjuda välfärdstjänster av god kvalitet, bland annat för att den offentliga sektorn ska ta tillvara digitaliseringens möjligheter bättre
tagit fram en nationell digitaliseringsstrategi
höjt ambitionen för bredbandstäckningen till att 99,9 procent av befolkningen ska ha minst 100 Mbit/s

URL: https://www.socialdemokraterna.se/var-politik/a-till-o/djurskydd
Djurskydd
Djurskyddet ska stärkas
Att behandla våra djur på ett bra sätt är ett etiskt ansvar som vi alla har. Sverige ska vara världsledande när det gäller djurskydd. Vi socialdemokrater vill därför att svenskt djurskydd fortsätter att förbättras.
Socialdemokraterna vill
värna djurskyddslagen haven stark djurtillsyn så att lagar och regler efterlevs
värna den nya djurskyddslag som slår fast att djur ska kunna bete sig naturligt och ta fram krav på märkning av katter
göra det obligatoriskt att vid alla offentliga upphandlingar av animaliska livsmedel ställa krav på att produktionen har skett med höga krav på djurskydd och låg användning av antibiotika – precis som i Sverige.
värna det svenska beteskravet som bidrar till djurvälfärden i jordbruket
se till att djurskyddskontrollen ska vara rättssäker, likvärdig och effektiv
införa kamerövervakning vid slakterier
agera kraftfullt i EU för att högre krav ska ställas på djurvälfärd och djurhälsa bland annat hårdare krav på transporterna.
Ett förstärkt djurskydd
Det svenska djurskyddet i lantbruket ger svensk mat en konkurrensfördel. I ett starkt samhälle har vi också en bra tillsyn som gör att vi kan känna oss trygga med att våra djur behandlas väl. Genom att stärka djurskyddet kan vi minska behovet av antibiotika inom lantbruket, vilket är kritiskt med tanke på den globala ökningen av antibiotikaanvändningen och riskerna med multiresistenta bakterier. Istället för att djuren proppas fulla med antibiotika hålls djuren i lantbruket friska genom förebyggande åtgärder.
Den tidigare socialdemokratiskt ledda regeringen införde en modern djurskyddslag som ger ökade krav på djurägare och slår fast att djur ska få bete sig naturligt. Vilka djur som får användas på cirkus ska regleras strikt och sjölejon och elefanter har förbjudits.
För att komma till rätta med problemen med övergivna och förvildade katter så har vi infört märkning och registrering av katter. Övergivna och förvildade katter omfattas nu även av den nya djurskyddslagen.
Alla Sveriges tamdjur, sällskapsdjur och produktionsdjur ska hållas och skötas i en god djurmiljö och på ett sådant sätt att deras hälsa och välmående främjas.
Djurskyddskontrollen ska vara rättssäker, likvärdig och effektiv så att vi kan känna oss trygga med att våra djur behandlas väl. Det svenska djurskyddet i lantbruket ger svensk mat en konkurrensfördel. Hit hör bland annat beteskravet som innebär viktiga djurvälfärdsfördelar. Förutom att djuren får utlopp för sitt naturliga beteende får de även motion. Kor som går ut och betar på sommaren blir också friskare än de som står inne. För att ytterligare stärka skyddet på slakterierna, vill vi införa kamera bevakning som komplement till traditionella inspektioner.
Samtidigt som vi ställer höga krav på svenska bönder vill vi även ha höga krav på maten som vi ger våra barn och äldre i skolan och i äldreomsorgen. Vi vill göra det obligatoriskt att, vid alla upphandlingar av animaliska livsmedel, ställa krav på att produktionen har skett med höga krav på djurskydd och låg grad av användning av antibiotika – precis som i Sverige. Den offentliga sektorn ska vara bäst i klassen och svenska bönder ska prioriteras, inte missgynnas. Vi ser till hela landet och alla medborgare.
Transport av djur är en kärnfråga för oss. Djur, oavsett om de är inom EU:s gränser eller utanför, ska behandlas med respekt och omtanke. Därför driver vi på för striktare transporttider och att tiden begränsas. Vi vill att varje djur ska ha det så bra som möjligt under transport och genom att minska transporttiden är vi övertygade om att risken för lidande reduceras. Vi ser även behovet av en konsekvent och transparent djurskyddskontroll. Denna kontroll bör vara regelbunden och effektiv, samtidigt som den upprätthåller en hög rättssäkerhetsstandard.
Det här har vi gjort
infört en ny modern djurskyddslag med skärpta krav på naturligt beteende och att beteendestörningar inte ska förekomma. Vi har förbjudit elefanter och sjölejon på cirkus
föreslagit en obligatorisk märkning och registrering av katter som infördes den 1 januari 2023
uppmanat högerregeringen att överväga en ny utredning för att undersöka om nuvarande hundavel är förenlig med gällande djurskyddslagstiftning. Vi socialdemokrater vill att konkreta förslag på åtgärder som säkerställer djurskyddet ska redovisas.
tagit strid i EU för ökade djurskyddskrav till exempel vid transporter och minskad antibiotikaanvändning.

URL: https://www.socialdemokraterna.se/var-politik/a-till-o/ekonomi
Ekonomi
En ekonomisk politik för en ny samhällsgemenskap
Socialdemokraterna vill använda den ekonomiska styrkan till investeringar i jobb, skola, vård och omsorg. Till att bedriva en handlingskraftig ekonomisk politik så att vårt land håller ihop också i tuffa tider. Ett starkt samhälle med en trygg välfärd går före stora skattesänkningar.
Socialdemokraternas ekonomiska politik har fyra prioriteringar:
En ekonomisk politik för vanligt folk, så att Sverige håller ihop genom krisen
Stöd till välfärden för att säkerställa trygghet i livets alla skeden
Insatser för att stoppa gängvåldet och bryta nyrekryteringen till gängen
Att möta lågkonjunkturen med en aktiv politik och bygga Sverige rikare.
Ekonomisk politik för vanligt folk – så att Sverige håller ihop genom krisen
Vi Socialdemokrater vill se en rättvis ekonomisk politik för vanligt folk. De stigande räntorna och hyrorna har gröpt hål i hushållskassan. Vanliga, hårt arbetande svenskar har fått det tuffare. Särskilt hårt drabbas ensamstående föräldrar och de som redan innan krisen hade knappa marginaler – många uppger att de inte är säkra på att de har råd att sätta bra mat på bordet till sina barn. Vanliga familjer behöver stöd här och nu för att klara sin privatekonomi – och de som har tjänat stora pengar under krisen, såsom bankerna, kan bidra mer till att hålla ihop vårt land.
Stöd till välfärden för att säkerställa trygghet i livets alla skeden
Kostnadskrisen slår med full kraft mot skolan, äldreomsorgen och sjukvården. Kommunerna tvingas välja mellan att säga upp lärare eller socialsekreterare. Skolan, som redan är hårt ansträngd, kommer att få ännu färre vuxna i klassrummet och på skolgården. Socialtjänsten, hårt belastad och i frontlinjen i kampen mot nyrekryteringen till gängen, kommer att få svårare att klara sitt uppdrag.
Vi vill se en ekonomisk politik som kompenserar för de ökande kostnaderna och som höjer ambitionsnivån för svensk välfärd. Vi Socialdemokrater föreslår därför ett systemskifte för svensk välfärd: en helt ny princip för hur skolan, sjukvården och äldreomsorgen ska finansieras. De generella statsbidragen till välfärden ska räknas upp i takt med inflationen varje år. Det måste vara slut med att politiker presenterar satsningar som i själva verket är nedskärningar, när pengarna räcker till mindre och mindre varje år.
Stoppa gängvåldet och bryt nyrekryteringen till gängen
Gängvåldet blir allt brutalare och allt mer frekvent. Det är ett gift för hela vårt samhälle och det riskerar att rasera den grundläggande tilliten och sammanhållningen i vårt land. Trots omfattande straffskärpningar och resursförstärkningar till rättskedjan krävs enorma ansträngningar för att pressa tillbaka gängen. Vi måste svara med samhällets fulla kraft. Det innebär att fortsätta med kraftfulla satsningar på hela rättskedjan, parat med skärpta straff och nya befogenheter för polisen. Flödet av pengar, vapen och narkotika till gängen måste strypas. Och socialtjänsten, polisen, skolan och fältassistenterna måste få förutsättningar att kunna punktmarkera varenda ung kille som är på väg in i kriminaliteten och långsiktigt bryta nyrekryteringen till de kriminella gängen.
Möt lågkonjunkturen med en aktiv ekonomisk politik och bygg Sverige rikare
Lågkonjunkturen har kopplat sitt grepp om samhällsekonomin. Arbetslösheten kommer att öka. Samtidigt har Sverige förutsättningar – genom våra naturresurser, vår starka industri och vår export – att lägga grunden för en ny guldålder för svensk tillväxt och välstånd.
Det pågår just nu en investeringskapplöpning över hela världen. Länder över hela klotet tävlar om vem som blir först med att i stor skala producera morgondagens batterier, grön energi och fossilfritt stål. Den som ligger först kan också vänta sig högre tillväxt, tusentals nya jobb och en tryggare framtid. Sverige har inte råd att halka efter. I mitten av det förra århundradet klarade vi av att skapa en världsledande industri samtidigt som vi byggde det moderna folkhemmet. Det kan vi göra igen. Men det förutsätter en politik som både erkänner vikten av omställningen och som vågar satsa på det som faktiskt skapar välstånd. Vid sidan av att möjliggöra för investeringar i industrin krävs det ett helt samhällsbygge – en grön energipolitik, fler utbildningsplatser och en bostadspolitik som möjliggör fler bostäder där industrierna växer fram.
Regeringen saknar en plan för att ta Sverige genom krisen
Vårt land genomgår den svåraste ekonomiska krisen sedan 1990-talet. Trots det saknar regeringen en plan för att ta Sverige genom krisen och har valt passivitet. Men vi Socialdemokrater vet att en annan politik är möjlig. I svåra tider måste politiken kliva fram och orka prioritera resurserna till att möta samhällsproblemen. Det handlar om att stötta vanliga hushåll, trygga välfärden, trycka tillbaka gängvåldet och ta Sverige genom lågkonjunkturen så att vårt land blir rikare istället för fattigare.
Hushållen är hårt pressade – när regeringen sätter sig på läktaren sätter vi vanligt folk först.
Regeringens svältkur för välfärden slår hårt. Vi föreslår ett systemskifte för att trygga välfärdens finansiering.
Sverige har blivit fattigare. Vi har en plan för att få upp tillväxten, skapa fler jobb och ta Sverige ur krisen.
Sverige har blivit farligare. Vi vill satsa miljardbelopp på att stoppa nyrekryteringen, sätta in akuta åtgärder och få stopp på det dödliga våldet.
Det här gjorde vi i regeringsställning:
Den socialdemokratiskt ledda regeringen har rustat Sverige inför kriser. När coronapandemin bröt ut hade 300 000 fler kommit i arbete jämfört med 2014 och statsskulden var den lägsta sedan 1977.
Eftersom vi vände den moderatledda regeringens underskott till överskott så kunde vi spara under de goda åren. Vi har använt styrkan i svensk ekonomi för att lindra pandemins konsekvenser för jobben och företagen och för att genomföra en kraftfull grön återstart av ekonomin.
Svensk ekonomi är motståndskraftig. Tack vare historiskt stora krisåtgärder på nära 600 miljarder kronor klarade vi oss väl genom pandemin. Bara stödet för korttidsarbete gjorde att hundratusentals svenska löntagare undvek risken att bli av med jobbet.
Nu är vi återigen i ett svårt ekonomiskt läge. Sverige brottas med hög inflation och lågkonjunktur samtidigt. För varje dag som går har fler hushåll svårt att få ekonomin att gå ihop. Löntagarna har förlorat 10 års reallöneökningar.
Erfarenheterna av pandemin har lärt oss att när Sverige möter svåra prövningar tillsammans – dåkan vi hålla ihop i en svår tid.
amorterat av statsskulden i goda tider och använt vår gemensamma ekonomiska styrka för att rädda liv, jobb och välfärd under pandemin.
räddat hundratusentals jobb med krisåtgärder som bland annat korttidspermitteringen.
investerat historiskt mycket pengar i sjukvård, äldreomsorg och skola för att krisen inte ska leda till nedskärningar.
lagt fram ett kraftfullt grönt återstartspaket för den svenska ekonomin.
tagit initiativ till ett högkostnadsskydd för elpriser för svenska hushåll och företag.

URL: https://www.socialdemokraterna.se/var-politik/a-till-o/ekonomiskt-bistand
Ekonomiskt bistånd
Fler i jobb – färre med ekonomiskt bistånd
Några av de vanligaste skälen till att människor får ekonomiskt bistånd är arbetslöshet eller sjukdom. Med fler i jobb får vi råd med en välfärd att vara stolta över. Så skapar vi ett starkare samhälle och ett tryggare Sverige.
Socialdemokraterna vill
investera i utbildning, till exempel kommunal vuxenutbildning eller olika yrkesutbildningar, så att fler får chansen att ta de jobb som finns
höja barnbidragen
förbättra de ekonomiska trygghetsnäten vid arbetslöshet och sjukdom
att kommunerna arbetar med att ge rätt stöd till de människor som har ekonomiskt bistånd.
Med fler jobb får vi råd med en välfärd att vara stolta över
Tidigare borgerliga regeringars ensidiga fokus på skattesänkningar och privatiseringar gjorde inte Sverige bättre. Arbetslösheten ökade och klyftorna vidgades. Försämringar av a-kassesystemet och sjukförsäkringen har urholkat trygghetssystemen och tryckt ut människor till ekonomiskt bistånd. Målet för Socialdemokraterna är att förbättra trygghetssystemen och att de allra flesta ska ha 80 procent av tidigare lön i ersättning från arbetslöshetsförsäkringen.
Cirka 182 000 hushåll fick ekonomiskt bistånd någon gång under 2021. Det var sjunde året i följd som antalet biståndshushåll minskade. Den nedåtgående trenden påbörjades 2015 och fortsatte alltså även förra året. Under året året betalades drygt 11,6 miljarder kronor ut till hushållen.
Den totala summan som betalades ut ökade något jämfört med tidigare år vilket delvis förklaras av att fler hushåll fick stöd under längre tid.
Den socialdemokratiska regeringen har, genom stora ekonomiska tillskott till kommunerna under de senaste åren, betydligt förbättrat kommunernas förutsättningar att stärka socialtjänsten där bristerna varit mest framträdande.
Utöver det kan nämnas stora förstärkningar av den sociala barn- och ungdomsvården. För att klara de uppgifter och utmaningar som väntar inom socialtjänsten behöver också många nya socialsekreterare och fältassistenter rekryteras under de närmaste åren. Insatser krävs också inom socialtjänsten för att minska personalomsättningen.
Socialdemokraterna prioriterar en aktiv jobbpolitik, en a-kassa som ger rimligt inkomstskydd och en fungerande sjukförsäkring. Tillsammans med en aktiv utbildningspolitik, som rustar människor för att ta de jobb som finns, säkerställer vi att inte någon människa ska behöva leva på ekonomiskt bidrag under en längre tid än nödvändigt.
Det här har vi gjort
byggt ut Kunskapslyftet så att fler får chansen att utbilda sig
höjt den inkomstrelaterade ersättningen i a-kassan
infört 90-dagarsgaranti för unga så att fler får chansen till jobb eller studier snabbare
höjt barnbidraget med 200 kronor per månad
sett till att familjer som får ekonomiskt bistånd slipper få sitt bistånd sänkt på grund av höjningen av barnbidraget
bidragit till att över 300 000 fler personer är i arbete sedan regeringen tillträdde 2014.

URL: https://www.socialdemokraterna.se/var-politik/a-till-o/energipolitik
Energipolitik
Höga elpriser slår mot människors plånböcker och skapar svårigheter för industrin. Vi behöver bygga ut elproduktionen för att snabbt få mer billig el och möjliggöra grön omställning och nyindustrialisering. För att lösa Sveriges energibehov ser vi behov av mer av all fossilfri kraft. Vi behöver ta höjd för en fördubblad elanvändning till 2045.
Socialdemokraterna vill
Bygga ut elproduktionen av alla slag. Vindkraft långt ute till havs kan bidra med mycket energi. Det behövs ekonomiska incitament för att kommuner ska medverka till utbyggnad av vindkraftverk. Vi behöver också värna vattenkraften, öka effektuttaget ur befintliga kraftverk och se till att solpanelerna blir fler, bland annat på offentliga och kommersiella byggnader. Kärnkraften är en viktig del av svensk elproduktion och kommer att så vara under lång tid framöver. Redan idag kan fler reaktorer byggas om någon vill investera och det finns potential att effekthöja befintlig kärnkraft. Vi ser positivt på de initiativ som nu tas för att undersöka potentialen framåt i samtliga energislag. Vi vill se en ny energiöverenskommelse för Sveriges bästa och vill därför föra energipolitiska samtal med andra partier om allt från vindkraft till kärnkraft.
Riva de byråkratiska hindren för mer el. Långsamma tillståndsprocesser ska röjas undan. Vi vill minst fördubbla takten i utbyggnaden av elnätet. Samtidigt är det viktigt att kostnaderna för utbyggnaden av elnätet är rimliga för elkunderna, oavsett var i landet man bor. En översyn av indelningen av elprisområden pågår. Vi har sett till att intäkterna från kapacitetsavgifter som inte används för nätinvesteringar kunnat användas både för att minska prisskillnaderna och för att sänka kostnaderna för elkunderna. Tyvärr har inte regeringen säkerställt att denna möjlighet finns kvar.
Underlätta familjers energieffektivisering. Det finns stora vinster i att energieffektivisera sitt hem, både för samhället i stort och för den egna ekonomin. Vi har förslagit ökat stöd till energieffektivisering i flerfamiljshus och att styra om ett förstärkt ROT-avdrag till energieffektivisering.
En stabil energiförsörjning är viktig för ett starkare samhälle. Hur vi producerar vår energi är avgörande för Sveriges förmåga att klara klimatomställningen. När allt fler sektorer ska ställa om produktionen för minskade utsläpp kommer tillgången till el att bli en avgörande faktor. Sverige har goda förutsättningar för att klara den omställningen. Vi har stora möjligheter till mer förnybar energi och en energisektor som ligger i framkant.
Göra om och effektivisera EU:s elmarknad. Fler elkunder ska få möjlighet till fasta kontrakt. Vi vill införa Folkhemsel så att vanliga hushåll ges möjlighet att köpa el långsiktigt till rimliga och stabila priser.
Sverige ska ha en god elförsörjning
Vi vill ha ett robust system för elproduktion med hög leveranssäkerhet, låg miljöpåverkan – där investeringar i fossil energi fasas ut – och el till konkurrenskraftiga och rimliga priser. Vi vill se långsiktighet och tydlighet för marknadens aktörer som krävs för nya jobb och investeringar i Sverige och det redan i närtid. Vi socialdemokrater ser stora möjligheter att skapa arbetstillfällen och stärka industrins konkurrenskraft genom investeringar i det svenska energisystemet. Vi har föreslagit ett nytt energipolitiskt mål om ytterligare minst 60 TWh fossilfri kraft till 2030.
Sverige är ett föregångsland när det gäller omställning av vårt sätt att producera energi
Idag är över 99 procent av elproduktionen fossilfri och över 90 procent av bränslet i värmeproduktionen är fossilfritt eller återvunnet. Vi socialdemokrater vill att Sverige ska fortsätta leda den omställningen. Vårt mål är att Sverige ska bli världens första fossilfria välfärdsnation. År 2045 ska Sverige inte ha några nettoutsläpp av växthusgaser till atmosfären, för att därefter uppnå negativa utsläpp. Kärnkraften är en viktig del av svensk elproduktion och kommer att fortsätta vara det under lång tid framöver. Genom fortsatt utbyggnad av förnybar energi, energieffektivisering, energilagring och ökad flexibilitet i elsystemet ska vi se till att rätt förutsättningar finns på plats för ett kraftsystem i balans så att vi behåller en trygg elförsörjning till rimliga priser. En central åtgärd är att förstärka elnätet i hela landet och takten i elnätsutbyggnaden ska minst fördubblas. Den nationella elektrifieringsstrategin som infördes av den socialdemokratiska regeringen syftade till att ge långsiktiga förutsättningar för att möta ett kraftigt ökat behov av el genom ökad elproduktion. Det är dock osäkert i vilken utsträckning som den nu verkställs av den nya högerregeringen. Många vill bygga och investera i förnybar energi, som exempelvis vindkraft, i Sverige. Utbyggnaden av vindkraft till havs kan ge kraftigt ökad energiproduktion, särskilt i södra Sverige. Det finns ansökningar (alla kommer inte att kunna realiseras) om anslutning hos Svenska Kraftnät som motsvarar över 350 TWh el bara för södra Sverige. Det är mer än dubbelt så mycket som nuvarande årsförbrukning i hela Sverige, 140 TWh el per år.
Genom att göra det lättare att bygga ut havsbaserad vindkraft så bidrar vi till ett elsystem med hög leveranssäkerhet, låg miljöpåverkan och el till konkurrenskraftiga priser. Sveriges elproduktion har bidragit till Sveriges välstånd historiskt och kommer att vara avgörande även i framtiden.

URL: https://www.socialdemokraterna.se/var-politik/a-till-o/eu
EU
Ett starkare Europa i en orolig tid
I en allt mer osäker värld måste Europas länder öka sammanhållningen. Säkra stödet till Ukraina och att stå enade mot Putin. Det handlar om Sveriges och svenska folkets säkerhet och trygghet. Om vår ekonomi, vår demokrati och vårt sätt att leva. Över hela Europa flyttar högerpopulistiska och auktoritära krafter fram sina positioner.
Socialdemokraterna vill
Fortsätta stödja Ukraina så länge som det krävs
Ställa krav på att alla EU:s medlemsländer och kandidatländer ska leva upp till grundläggande demokratiska värderingar
Införa en Lex Navalnyj där EU tar större ansvar för att stötta individer och organisationer som jobbar för demokrati i Ryssland och Belarus
Använda vinsterna som genereras från de enorma frysta ryska centralbankstillgångarna för att köpa artilleriammunition till Ukraina
Öka det rättsliga samarbetet och polissamarbetet inom EU för att mer effektivt bekämpa den gränsöverskridande brottsligheten
Växla upp i kampen mot kriminalitet och utnyttjande på arbetsmarknaden, så kallas arbetslivskriminalitet
Värna svenska jobb och stå upp för svenska kollektivavtal
Förbättra förutsättningarna att studera och arbeta runtom i Europa
Skärpa EU:s klimatmål till 2040 i linje med Sveriges klimatmål
Reformera EU:s gemensamma jordbrukspolitik så att vi säkrar livsmedelsproduktionen genom ett hållbart och lönsamt jordbruk
Europas länder måste öka sammanhållningen
I en tid av krig och konflikt krävs ett EU som står upp för demokratiska värden och stärker arbetet för gemensam säkerhet och försvar. Kriget fortsätter att rasa på vår kontinent och det är av yttersta vikt att EU står enat mot Putin. Det gäller Ukrainas, Europas och Sveriges fred och frihet. I en tid när högerpopulistiska auktoritära krafter växer sig starkare är vi Socialdemokrater den tydliga motkraften mot det.
EU har en viktig roll för att bekämpa den organiserade brottsligheten i Europa. Den internationella vapen- och knarkhandeln göder gängen över nationsgränser och ofta har narkotika och vapen som säljs i Sverige redan passerat flera EU-länder där de hade kunnat stoppas. Europas länder behöver enas i kampen mot gängen och det görs bäst inom EU-samarbetet.
Sverige har blivit fattigare och det syns tydligt i plånböckerna hos vanligt folk. Svenskarna märker hur maten blir dyrare, nedskärningarna i välfärden och stigande arbetslöshet. Socialdemokraterna vill använda EU för att få svensk ekonomi på fötter igen, och prioritera svenska folkets ekonomiska intressen i EU. Vi vill fortsätta använda den inre marknaden för att få svensk ekonomi att växa och för att fortsätta bygga goda handelsrelationer i EU. Vi vill även garantera att Sverige lever upp till internationella åtaganden och avtal för att slippa dyra straffavgifter från EU.
Sverige har länge varit en förebild när det gäller vår nationella klimatpolitik och med den europeiska gröna given och det nya klimatavtalet Fit for 55 har stora kliv tagits inom EU för att ta klimatfrågan på allvar. Vi menar dock att det finns anledning att båda sätta på Sverige ledartröjan igen, men också att driva på för att andra länder ska ta större ansvar genom gemensamma regler
Läs mer om vår EU-politik och våra parlementariker på Socialdemokraterna i Europaparlamentets sida:

URL: https://www.socialdemokraterna.se/var-politik/a-till-o/export
Export
Svensk export skapar jobb och välfärd i vårt land
Svensk export är en av de bärande pelarna i vår ekonomi. Exporten skapar sysselsättning, tillväxt och ökat välstånd. Svenska varor och tjänster är efterfrågade i hela världen. De skapar jobb och välfärd i hela vårt land. Genom att exportera och importera varor och tjänster har Sveriges näringsliv växt sig starkt långt utanför vårt lands gränser och tagit del av den globala marknaden.
Socialdemokraterna vill
öka exporten, både i absoluta tal och som andel av bruttonationalprodukten
öka andelen exporterande företag, inte minst att få fler små- och medelstora företag att exportera
att Sverige ska vara pådrivande för en fri, hållbar och rättvis internationell handel
använda Sveriges innovationsledarskap för att stärka näringslivets exportförmåga och internationella konkurrenskraft
öka Sveriges attraktionskraft för investeringar, kompetens och besökare.
Vi ska stärka svenska företag och deras möjligheter att exportera
Svensk arbetarrörelse har en mycket lång tradition av att främja handel och motverka protektionism, eftersom en fri och rättvis handel ligger i löntagarnas intresse. Det skapar jobb med anständiga arbetsvillkor och bidrar till en hållbar ekonomisk utveckling. Hälften av Sveriges BNP kommer ur handel och hälften av den utgörs i sin tur av utländska investeringar och utländskt kapital. Det gör oss till ett av världens mest exportorienterade länder.
Handeln och dess investeringar skapar bryggor mellan stad och land. Exporten och den nyindustrialisering som Sverige nu genomför genom minskade utsläpp, förnybar el och effektiva industriprocesser, är också några av Sveriges främsta bidrag till den globala klimatomställningen.
Globaliseringen innebär att ekonomierna i världens länder blir alltmer sammanflätade. För ett litet exportorienterat land som Sverige skapar detta enorma möjligheter men innebär också hård konkurrens för vårt näringsliv.
Vi måste möta de utmaningar och möjligheter som globaliseringen för med sig. Svensk export måste i högre utsträckning nå tillväxtmarknaderna och fler små och medelstora företag måste få förutsättningar att våga och vilja exportera. Det regionala exportfrämjandet för små och medelstora företag ska ytterligare förbättras.
Därför har regeringen tagit fram en förnyad export- och investeringsstrategi. Vi socialdemokrater vill fortsätta att skapa goda förutsättningar för företag i hela landet att utvecklas. I tider med ökat protektionism och isolering blir det allt viktigare att stå upp för frihandel och öppenhet.
Det här har vi gjort
tagit fram exportstrategier för att öka exporten och utländska investeringar i Sverige
bildat Team Sweden där vi samlat alla exportfrämjande myndigheter
öppnat regionala exportcentra runt om i Sverige.

URL: https://www.socialdemokraterna.se/var-politik/a-till-o/extratjanster
Extratjänster
Meningsfulla arbetsuppgifter med kollektivavtalad lön
I vårt starka samhälle jobbar alla som kan jobba. Det finns meningsfulla uppgifter i kommunerna och inom den ideella sektorn som skapar värde i samhället. Socialdemokraterna har därför infört extratjänster – jobb med riktig lön där den som jobbar gör nytta och bidrar till att bygga ett tryggare Sverige.
Socialdemokraterna vill
ge fler chansen att gå till ett jobb och få en lön som man kan leva på
skapa jobb med meningsfullt innehåll och möjlighet till vidare anställning
garantera kollektivavtalade anställningsformer.
Meningsfulla arbetsuppgifter för den enskilde med kollektivavtalad lön
Socialdemokraterna säger nej till meningslösa aktiviteter med låg eller inte någon ersättning alls som utnyttjar människor som gratis arbetskraft. Därför har vi avskaffat det som kallades "Fas 3" och istället satsat på riktiga jobb.
Genom extratjänster har kommuner, regioner och privata utförare inom välfärden möjlighet att få en extra resurs som kan stötta verksamheten. Det finns många meningsfulla arbetsuppgifter inom välfärden, den ideella sektorn och i miljonprogrammens bostadsområden som inte blir utförda. Extratjänsten ska bidra till att höja kvaliteten inom till exempel vård, skola och omsorg. Samtidigt får en arbetslös person möjlighet att komma vidare ut på arbetsmarknaden.
Det här har vi gjort
satsningar för fler introduktionsjobb och extratjänster som skapar fler arbetstillfällen för nyanlända och långtidsarbetslösa vilket leder till att stärka deras ställning på arbetsmarknaden
avskaffat den ineffektiva arbetsmarknadsåtgärden "Fas 3" som infördes av den borgerliga regeringen Reinfeldt 2007 och som fick omfattande kritik för att vara verkningslös och kränkande
infört över 15 000 extratjänster
låtit statliga myndigheter erbjuda moderna beredskapsjobb med goda arbetsvillkor.

URL: https://www.socialdemokraterna.se/var-politik/a-till-o/familjevecka
Familjevecka
I valrörelsen 2018 gick vi ut med ett vallöfte om en veckas extra ledighet per år för föräldrar. Detta för att underlätta för alla föräldrar som kämpar med att kombinera arbetsliv och familjeliv. Familjeveckan var tänkt som en rättvisereform för alla arbetande föräldrar. För att göra deras vardag enklare och för att fler barn ska ha kunna spendera tid med sina föräldrar där när de behöver dem.
S släpper familjeveckan i kärvare tider
I statsbudgeten för år 2022 föreslog den socialdemokratiskt ledda regeringen att införandet av familjeveckan skulle påbörjas. Men SD, M och KD stoppade förslaget.
Vi befinner oss nu i en annan ekonomisk verklighet än vi gjorde för fyra år sedan. Rysslands orättfärdiga krig i Ukraina har lett till stigande energipriser och en ökad ekonomisk osäkerhet i hela världen och det påverkar också Sverige
Vi står inför en sämre ekonomisk utveckling kommande år, med högre priser och högre räntor som drabbar både hushåll och företag. Vi kommer därför att behöva prioritera och välja bort saker. Familjeveckan tillhör en av de satsningar som regeringen bedömer behöver stå tillbaka tillsvidare.

URL: https://www.socialdemokraterna.se/var-politik/a-till-o/feminism
Feminism och jämställdhet
Ett jämställt samhälle är ett tryggare Sverige
Socialdemokraterna är ett feministiskt parti. Kvinnor och män ska ha samma möjligheter och rättigheter på alla livets områden. Män och kvinnor är och ska behandlas som jämlikar.
Socialdemokraterna vill
stärka skyddet mot trakasserier
att jämställdhetsarbetet i skolan ska bedrivas kontinuerligt och inte i projekt för en begränsad tid
att heltid ska vara norm på hela arbetsmarknaden. Alla som vill gå upp i arbetstid ska få möjlighet att göra det
stoppa allmän visstid och så kallad hyvling (när arbetsgivare ger de anställda färre arbetstimmar, istället för att säga upp. Ett sätt att kringgå turordningsregler och uppsägningstid).
att anställda inom vården ska ha rätt till arbetskläder och arbetsskor
höja bidragen till kvinnojourerna.
Jämställdhet, tillväxt och jobb hänger ihop
I vårt starka samhälle står vi upp för allas rättigheter. Oavsett om du är man eller kvinna, pojke eller flicka eller definierar dig som något annat. Ett jämställt samhälle är ett tryggare Sverige. Vi behöver fortsätta arbeta för att förbättra jämställdheten. Fortfarande har kvinnor lägre löner än män och sämre möjligheter att utvecklas i arbetet. Sverige är därför inte jämställt även om vi har kommit långt jämfört med många andra länder.
Jämlikheten och jämställdheten ska öka i Sverige, inte minska. Det offentliga rummet ska värnas mot hat och hot. Diskriminering på grund av kön, könsidentitet, sexuell läggning eller ålder ska motarbetas. Offentliga medel ska aldrig gå till organisationer som kränker mänskliga rättigheter eller undergräver demokratin. Vi vill se kraftfulla insatser mot mäns våld mot kvinnor.
Kvinnor och män ska ha lika rätt och lika ansvar i familjeliv, yrkesliv och samhällsliv. Det är framförallt unga kvinnor som mår allt sämre. Och det är bland unga kvinnor som andelen otrygga anställningar är som störst. Det finns även ett tydligt samband mellan anställningsvillkor och sexuella trakasserier. Osäkra och korta anställningar innebär oftast mer ensidiga och monotona arbetsuppgifter, mindre frihet och sämre möjligheter till utveckling. Arbetsmarknaden behöver därför bli mer jämställd och trygg. Och psykiatrin och vården behöver förbättras.
Vår rörelse är en feministisk frihetsrörelse som vilar på demokratins grunder. Vi viker därför aldrig från våra progressiva värderingar.
Det här har vi gjort
infört en samtyckeslagstiftning
satsst på att minska mäns våld mot kvinnor
särskilda satsningar på kvinnors arbetsmiljö
höjt flerbarnstillägget och inkomstgränserna i bostadsbidraget
bedrivit en feministisk utrikespolitik.

URL: https://www.socialdemokraterna.se/var-politik/a-till-o/feministisk-utrikespolitik
Feministisk utrikespolitik
Global jämställdhet och respekt för flickors och kvinnors mänskliga rättigheter.
Den feministiska utrikespolitiken handlar om att säkerställa flickors och kvinnors rättigheter, representation och resurser. Kvinnor och flickor ska ha samma möjlighet till socialt, ekonomiskt och politiskt inflytande som män och pojkar.
Socialdemokraterna vill
att Sverige ska vara ledande i FN:s arbete för ekonomisk jämställdhet och för att flytta fram positionerna för kvinnors rättigheter globalt.
att Sverige ska fortsätta att driva på arbetet för ett stärkt jämställdhetsperspektiv i FN.
att kvinnor får en mer framträdande roll i det förebyggande, fredsskapande och fredsbevarande arbetet.
att Sverige ska fortsätta arbetet med att bekämpa allt sexuellt våld, både vid konflikter och i fredstid.
Jämställdhet, fred och hållbar utveckling hänger ihop
Vår socialdemokratiska utrikespolitik är feministisk vilket understryker vårt starka åtagande för jämställdhet och kvinnors och flickors fulla åtnjutande av mänskliga rättigheter.
För oss är det självklart att arbeta för kvinnors och flickors lika deltagande och inflytande i beslutsprocesser på alla nivåer, inom alla områden. Liksom att minska diskriminering och våld mot kvinnor och flickor, barn- och tvångsäktenskap och kvinnlig könsstympning. Att ge kvinnor och flickor makt över sina egna liv och främja deras medborgerliga, politiska, ekonomiska, sociala och kulturella rättigheter är det bästa sättet att bekämpa fattigdom samt nå ekonomisk tillväxt och mänsklig utveckling. Jämställdhet är ett mål i sig men också en förutsättning för att nå fred, säkerhet och hållbar utveckling.
Arbetet med agendan för kvinnor, fred och säkerhet är en central del av den feministiska utrikespolitiken. För att nå global jämställdhet är det avgörande att aktivt arbeta för att uppnå målen i FN:s säkerhetsrådsresolution 1325 om kvinnor, fred och säkerhet och efterföljande resolutioner, liksom FN:s resolution 2250 om unga, fred och säkerhet.
Kvinnors och ungas inflytande och deltagande i fredsprocesser och freds- och statsbyggande är en rättighetsfråga och en förutsättning för hållbar fred och utveckling. Kvinnors inflytande, rättigheter och perspektiv måste få större genomslag i arbetet i FN. Det svenska medlingsnätverket för kvinnor utför ett viktigt arbete för att stärka kvinnors roll och aktiva deltagande i fredsprocesser och bidrar till att kvinnors perspektiv, behov och intressen prioriteras.
När jämställdhetsbegreppet ifrågasätts, och organisationer och aktörer som kämpar för kvinnors rättigheter ses som hot, ska vi socialdemokrater fortsätta vårt arbete och motverka dessa trender i enlighet med vår feministiska utrikespolitik.
Det här har vi gjort
inrättat ett internationellt kvinnligt medlingsnätverk.
stärkt EU:s arbete för jämställdhet och kvinnor, fred och säkerhet.
bidragit till mer fokus på kvinnor, fred och säkerhet i FN:s säkerhetsråd.
bidragit med miljardstöd till det globala arbetet för kvinnors och flickors rättigheter.
stärkt jämställdhetsarbetet i de globala klimat- och miljöfonderna.

URL: https://www.socialdemokraterna.se/var-politik/a-till-o/fn
FN
Ett handlingskraftigt och öppet FN
Förenta Nationerna utgör navet i det globala samarbetet för internationell fred och säkerhet. FN måste genom fortsatt reformarbete rustas för att bättre svara upp mot och hantera dagens och morgondagens utmaningar och hot.
Socialdemokraterna vill
reformera FN:s säkerhetsråd för att bättre återspegla dagens värld
begränsa, och på sikt avskaffa, vetorätten i FN:s säkerhetsråd
arbeta för ett öppet och transparent FN, där ansvar kan utkrävas
att kvinnor får en mer framträdande roll i det förebyggande, fredsskapande och fredsbevarande arbetet.
Ett FN rustat för att hantera globala utmaningar
En hörnsten för socialdemokratisk utrikespolitik är ett starkt FN-engagemang. FN spelar en viktig roll för fred, säkerhet, folkrätt och mänskliga rättigheter. Vi lever i en tid då oro och hot inte bara drabbar enskilda länder utan i många fall påverkar flera länder och stora delar av världen. Då är det viktigt att vi också kan samarbeta och hitta gemensamma lösningar globalt. Det är därför avgörande att FN är en enande och mobiliserande kraft i genomförandet av Parisavtalet och Agenda 2030.
FN är världens viktigaste plattform för internationell fred och säkerhet. Men FN är aldrig starkare än vad medlemsstaterna tillåter. Reformarbetet måste fortsätta för att FN ska stå bättre rustat att hantera kriser, värna folkrätten och mänskliga rättigheter. Det reformarbete som är påbörjat, inte minst gällande säkerhetsrådet, måste fortsätta för att få ett säkerhetsråd som bättre återspeglar världen idag.
Kvinnors inflytande, rättigheter och perspektiv samt arbetet för ett stärkt jämställdhetsperspektiv måste få större genomslag inom FN. Arbetet med och för kvinnor, fred och säkerhet är en central del av den feministiska utrikespolitiken. Insatserna för att uppnå målen i FN:s säkerhetsrådsresolution 1325 om kvinnor, fred och säkerhet och efterföljande resolutioner, liksom FN:s resolution 2250 om unga, fred och säkerhet, ska intensifieras.

URL: https://www.socialdemokraterna.se/var-politik/a-till-o/folkbildning
Folkbildning
För demokrati och utveckling
Folkbildning är en viktig del i ett livslångt lärande. En oberoende folkbildning är en central del i den socialdemokratiska politiken för bildning, utbildning, demokrati och kultur.
Socialdemokraterna vill
värna folkbildningens självständighet och oberoende
att studieförbund och folkhögskolor får rätt förutsättningar för att utvecklas
genomföra en ny kultur- och folkbildningssatsning
att antalet utbildningsplatser ska fortsätta att öka.
Folkbildning för demokrati och utveckling
Svensk folkbildning har en lång tradition av lärande och bildning som bygger på demokratiska grunder och deltagarnas kraft och engagemang. Folkbildningen bidrar till en demokratisk utveckling av samhället och individers självförverkligande.
Den omfattar verksamhet inom folkhögskolor och studieförbund och båda delarna är viktiga. Folkbildningen kännetecknas av att den är ”fri och frivillig”, det vill säga fri från politisk styrning och frivillig för deltagarna.
Folkbildningens unika position mellan det formella och informella kunskapssystemet måste värnas. Genom att erbjuda bildning genom livet utan tvång skapas lärandemiljöer där människor kan växa och utvecklas på andra sätt än i skolan eller på arbetsmarknaden.
Vi socialdemokrater anser att det är fortsatt viktigt att slå fast och värna folkbildningens, från statens, fria och oberoende ställning. Samtidigt ska folkbildningen vila på demokratiska grunder och utgå från alla människors lika värde och rättigheter. Utbildning och bildning ger ett starkare Sverige.
Den socialdemokratiska regeringen lade fram en proposition som stärkta demokrativillkor för bidragsgivning, den propositionen stoppades av högerregeringen.
Det här har vi gjort
satsat på studieförbundens arbete med ”Svenska Från Dag Ett” för att ge asylsökande svenskundervisning under asylprocessen.
tillsatt en utredning som syftar till att säkerställa en ändamålsenlig styrning, uppföljning och kontroll av folkbildningen som ska vara klar 2024

URL: https://www.socialdemokraterna.se/var-politik/a-till-o/folkhogskola
Folkhögskola
En plats för kunskap och utveckling
Folkhögskolans potential att utveckla människor är enorm. Av egen kraft och tillsammans med andra kan folkhögskolan bidra till människors behov av att hitta nya vägar i livet. Utbildning och bildning gör Sverige starkare.
Socialdemokraterna vill
fortsätta att öka antalet platser inom folkhögskolan
göra det möjligt för studieförbund och folkhögskolor att finnas över hela landet
göra det möjligt att läsa en hel gymnasieutbildning på folkhögskola direkt efter grundskolan
att fler satsningar ska göras för att stärka folkhögskolelärarna och folkhögskolepedagogiken.
Folkhögskolan tar tillvara på möjligheter
Sedan de första folkhögskolorna etablerades i Sverige 1868 har folkhögskolan varit en plats för kunskap och utveckling för människor från vitt skilda bakgrunder och med olika erfarenheter. Med en karakteristisk pedagogik och med fokus på folkbildningens kraft har folkhögskolor runt om i landet gett människor möjligheter de tidigare inte fått i det reguljära skolsystemet.
Socialdemokraterna vill utveckla folkhögskolan och ta till vara på dess potential. Arbetsmarknaden ställer allt högre krav på att vi fyller på våra kunskaper genom hela livet. Det stora antalet nyanlända kräver också att vuxenutbildningen byggs ut. Här kan Sveriges alla folkhögskolor spela en stor och viktig roll.
Det här har vi gjort
byggt ut folkhögskolan med 8 000 nya platser
höjt studiebidraget för studerande på folkhögskolan med 300 kronor i månaden
investerat i studiemotiverande kurser, folkbildningsinsatser och svenskundervisning
satsat på ”Svenska Från Dag Ett” och ”Vardagssvenska” för att ge asylsökande svenskundervisning under asylprocessen.

URL: https://www.socialdemokraterna.se/var-politik/a-till-o/folkrorelse-och-civilsamhalle
Folkrörelse och civilsamhälle
Fri samverkan för idéer och gemenskap
Aktiva folkrörelser bidrar till att utveckla samhällsbygget och den svenska modellen. Socialdemokraterna vill stärka civilsamhället och ge alla möjlighet att engagera sig.
Socialdemokraterna vill
värna civilsamhällets självständighet och särart
skapa fler fysiska mötesplatser
öka stödet till civilsamhällets organisationer
skapa goda förutsättningar för idéburen verksamhet att bedriva offentligt finansierad välfärd
stimulera tillväxten av civilsamhällets företagande.
Stärk civilsamhället
Socialdemokraternas samhällsbygge grundar sig på en tilltro till medborgarnas engagemang och respekt för deras självständiga förmåga till organisering. I folkrörelser möts olika åsikter och det finns demokratiska former för att enas om hur organisationen ska bedriva sin verksamhet och påverka samhället. Det ökar förståelsen för hur samhället fungerar och för oliktänkande.
Ungas fritid, däribland verksamheten på fritidsgårdar, är en viktig arena för att skapa mötesplatser och möjligheter till etablering i samhällslivet. Socialdemokraterna vill stärka sammanhållningen och skapa trygghet i samhället genom goda förutsättningar för folkrörelser och det civila samhället. Vi vill bidra till att alla människor kan organisera sig och att idéburna organisationer har möjlighet att växa.
Folkrörelserna i Sverige har varit med och utvecklat den svenska välfärdsmodellen, i samspel med staten och kommunerna. Socialdemokraterna vill att andelen idéburna utförare i välfärden ska öka.
Vi vill påskynda en systemförändring där socialt företagande och sociala innovationer blir en naturlig del i utvecklingen av ett hållbart samhälle.
Det är viktigt att hävda det civila samhällets särart och inte likställa det med kommersiell verksamhet. Samtidigt måste vi säkerställa att regler skapade för det ideella föreningslivet inte missbrukas.
Tidigare socialdemokratisk regering lade fram en proposition om stärkta demokrativillkor för bidragsgivning, den propositionen stoppades av högerregeringen.
Det här har vi gjort
kraftigt ökat stödet till idrotten under pandemin
ökat stödet till friluftslivsorganisationerna med 47 miljoner kronor, från 50 till 97 miljoner kronor, under 2022
satsat på fritidsverksamhet för unga – 50 miljoner kronor 2018
utvecklat idéburet-offentligt partnerskap, IOP, för att främja idéburna utförare av offentligt finansierad välfärd
arbetat för skärpta demokrativillkor avseende statligt stöd till civilsamhällesorganisationer
tagit fram ett Folkrörelsepolitiskt program Pdf, 249 kB, öppnas i nytt fönster..

URL: https://www.socialdemokraterna.se/var-politik/a-till-o/forskning
Forskning
Stärkt konkurrenskraft genom forskning
Sverige ska vara en ledande kunskaps- och forskningsnation som konkurrerar med kunskap och kompetens. Socialdemokraterna värnar den svenska forskningen som inom många områden är världsledande. Den socialdemokratiska forskningspolitiken drivs av synsättet att forskning är en angelägenhet för hela samhället. Forskning är nödvändigt för de nya genombrotten och för att bygga ett starkt och hållbart samhälle.
Socialdemokraterna vill
främja forskning av hög kvalitet i hela landet
höja nivån för forskningsresurser till alla universitet och högskolor
stå upp för den fria forskningen och den akademiska friheten.
stärka grundforskning och den behovsnära forskningen
arbeta med tioåriga forskningspolitiska överenskommelser så att Sverige får en långsiktig forsknings- och innovationspolitik
förbättra doktoranders och forskares arbetsvillkor och stärka jämställdheten inom forskningen
stödja forskningen för att möjliggöra framkomsten av nya idéer och innovationer som svar på våra stora samhällsutmaningar som exempelvis klimatkrisen.
Investeringar i forskning och utveckling är grunden för att svenska företag ska växa och bli bättre
I det starka samhället gör vi gemensamma investeringar inom forskningen för att svenska företag och vår gemensamma välfärd ska växa och bli bättre. Sverige ska fortsätta att konkurrera med nya innovationer och hög kunskap. För att bidra till fler jobb, nya innovationer inom den gröna omställningen och lösningar på klimatkrisen, så behöver vi såväl framstående grundforskning som framtidsinriktad tillämpad forskning som sker i nära samverkan mellan akademi, stat och arbetsmarknadens parter.
För framgångsrik forskning krävs samarbete och långsiktighet. Då får forskningen stabila förutsättningar att leverera goda resultat. Akademin behöver vara attraktiv som arbetsgivare och jämställdheten behöver öka för att Sverige ska fortsätta att vara en världsledande forskningsnation.
Därför investerar vi i den fria forskningen över hela landet. Samtidigt ska dimensioneringen av utbildningsplatser ta större hänsyn till arbetsmarknadens behov och till de områden inom vilka vi har stora framtidsutmaningar, som klimatet, vård- och omsorgssektorn, skolan, migrationen och integrationen, ett hållbart samhällsbyggande och arbetslivsforskning.
Det här har vi gjort
stärkt den fria forskningen
ökat de ekonomiska incitamenten för forskningssamverkan
förbättrat akademins samverkan, jämställdhet och doktoranders arbetsvillkor
stärkt den akademiska friheten
infört tioåriga nationella forskningsprogram för viktiga näringar och samhällsutmaningar som exempelvis klimat, hälsa, brottslighet och segregation
investerat i humanistisk och samhällsvetenskaplig forskning, jämställdhet och doktoranders villkor
förstärkt svensk forskning med en ekonomisk nivåhöjning på tio procent fram till 2024.

URL: https://www.socialdemokraterna.se/var-politik/a-till-o/friskolor
Friskolor
Socialdemokraterna vill förbjuda vinstuttag i skolan
Vi värnar rätten att välja skola. Men vi vet också att skolan inte är som vilken annan marknad som helst. Syftet med svensk skola ska varken vara vinst eller religiös påverkan. Det är dags att ta tillbaka den demokratiska kontrollen över skolans utveckling. Socialdemokraterna vill därför förbjuda vinstuttag i skolan.
Socialdemokraterna vill
förbjuda vinstuttag ur skolan så att skattepengar som är avsedda för skolan stannar i skolan
göra om skolpengen så att den bidrar till ökad kunskap och likvärdighet istället för att överkompensera vinstdrivande friskolekoncerner
förbjuda religiösa friskolor
ha en gemensam antagning till alla skolor, oavsett driftsform. Kötid ska inte vara ett urvalskriterium
ta krafttag mot glädjebetygen och förbjuda skolreklam
ge kommunerna veto vid utökningar och nyetableringar av friskolor
Här kan du läsa frågor och svar om vad det innebär med att begränsa friskolans möjlighet till vinstuttag.
Ordning och reda i skolan
Vi värnar rätten att välja skola och vill se en ökad mångfald av pedagogiska inriktningar, men vi vill inte att det ska vara tillåtet att ta ut skattebetalarnas pengar som vinst. Det är dags att göra upp med den naiva syn på avregleringar och konkurrens inom skolan som främst Moderaterna stått för i decennier och som Sverigedemokraterna nu även anammat fullt ut.
Att driva skola är inte som att driva vilken annan verksamhet som helst. Det innebär ett ansvar över barn och ungas framtid, över miljontals kronor i skattepengar och omfattar även myndighetsutövning. En elev kan inte reklamera och få tillbaka en misslyckad utbildning.
Idag gör vinstdrivande friskolekoncerner vinst på att ha lägre lärartäthet, sämre löner och färre specialpedagoger. Flera skolor har gått i konkurs efter överetableringar och misskötsel. Tusentals elever har plötsligt stått utan skola. Det är inte acceptabelt. Syftet med svensk skola ska aldrig vara vinst eller religiös påverkan. Därför vill vi förbjuda vinstuttag i skolan.
Socialdemokraterna vill skapa ett starkt samhälle med ordning och reda i skolsystemet. Skattemedel avsedda för skolan ska gå till våra barns utbildning – inte till vinster.
Det här har vi gjort
infört en ägarprövning, så att kriminella och oseriösa aktörer inte kan få tillstånd att driva skola
infört meddelarfrihet för alla anställda, oavsett driftsform
lagt fram förslag för att stoppa vinstjakten i friskolesektorn, som dock röstades ner i riksdagen
sett till att fler fristående skolor tar emot fler nyanlända elever.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/fritidshem
Fritidshem
Mindre elevgrupper och fler fritidsaktiviteter
Fritidshemmen ska vara en självklar del av skoldagen. En trygg plats för kunskap, skapande, musik och idrott. En fritidsverksamhet av hög kvalitet kan både bidra till högre kunskaper och ge alla barn en meningsfull fritid.
Socialdemokraterna vill
höja personaltätheten och stärka kvaliteten i fritidshemmen
införa nationella riktmärken för elevgruppernas storlek och satsa 500 miljoner kronor per år på mer personal på fritids
anställa fritidsutvecklare i alla kommuner som ansvarar för att skapa fler meningsfulla fritidsaktiviteter och göra fritidshemsverksamheten mer relevant för mellanstadieelever
synliggöra fritidshemmens lärandeuppdrag och att personalen får tid för att planera och utveckla verksamheten
att rätten till fritidshem efter skoldagen ska gälla oavsett om föräldrarna har arbete eller inte
att fritidsverksamhet ska finnas både före och efter skoltid samt under skollov
stärka samverkan mellan fritidshemmen, kulturlivet och idrottsrörelsen.
Vi vill satsa på att höja personaltätheten och stärka kvaliteten i fritidshemmen
De flesta eleverna på lågstadiet går på fritidshem under eftermiddagarna. Det är en omtyckt och viktig verksamhet för många barn och föräldrar, men under allt för lång tid har resurserna till fritids minskat. Den socialdemokratiskt ledda regeringen bröt den utvecklingen genom investeringar i stärkt kvalitet och högre personaltäthet.
Nu ser vi att barngrupperna på fritids börjar minska för första gången på många år. Vi vill fortsätta att stärka fritidshemmens viktiga verksamhet och införa nationella riktmärken för elevgruppernas storlek.
I vårt starka samhälle ska alla barn ha en trygg skoldag och en meningsfull fritid. Fritidshem av hög kvalitet har betydelse för barns utveckling. Genom att sätta leken i centrum kan fritidspedagogiken stärka elevernas kunskaper, samarbetsförmåga, självkänsla och sociala utveckling. Fritidshemmen har därmed potential att bidra till både högre kunskapsresultat och jämlika livschanser.
Vi vill utveckla samverkan mellan fritidshem och föreningsliv så att fler barn kan få ägna sig åt fritidsaktiviteter på eftermiddagarna. På fritids ska alla barn få ta del av idrotts- och kulturaktiviteter. Därför vill vi anställa fritidsutvecklare i alla kommuner som ansvarar för att skapa fler meningsfulla fritidsaktiviteter och göra fritidshemsverksamheten mer relevant för mellanstadieelever.
Läxhjälp, idrottsträning och kultur- och musikskola inom ramen för fritidshemmets verksamhet skulle underlätta livspusslet för många familjer, ge många elever samma stöd i skolarbetet och samma chans till en meningsfull fritid. Så skapar vi ett tryggare Sverige.
Det här har vi gjort
investerat 500 miljoner kronor per år i mer personal och stärkt kvalitet i fritidshemmen
tillfört ett särskilt kapitel i läroplanen för att tydliggöra och kvalitetssäkra fritidshemmens verksamhet
minskat barngrupperna och anställt fler pedagoger
rustat upp lokaler och utemiljöer
infört att också fritidspedagoger ska omfattas av lärarlegitimationsreglerna.

URL: https://www.socialdemokraterna.se/var-politik/a-till-o/funktionsnedsattning
Funktionsnedsättning
Tillgänglighet och delaktighet i alla delar av samhället
För Socialdemokraterna handlar tillgänglighet om att forma ett samhälle där alla behövs och alla kan delta. Personer med funktionsnedsättning ska kunna vara fullt delaktiga i alla delar av det politiska, sociala, ekonomiska och kulturella livet. Så skapar vi ett starkare samhälle och ett tryggare Sverige.
Socialdemokraterna vill
reformera LSS, lagen om stöd och service till vissa funktionshindrade, för att få en tydligare lagstiftning som ger bättre möjligheter för barn och vuxna med funktionsnedsättning att leva ett självständigt liv och vara delaktiga i samhällslivet
att människor som behöver hjälp för att leva ett fritt och oberoende liv ska få det – LSS ska även fortsättningsvis vara en rättighetslagstiftning
förbättra och stärka möjligheten till utbildning för personer med funktionsnedsättning
se en samordnad kraftsamling för att människor med funktionsnedsättning ska få stöd att komma in på, eller tillbaka till, arbetsmarknaden.
Ett tryggt Sverige där alla är delaktiga
Funktionshinderpolitiken rör alla politikområden. Det handlar om jobb och skola, om samhällsbyggnation och sjukvård, barndom och äldreomsorg. Men ytterst handlar det om mänskliga rättigheter. Inte någon människas vilja att utbilda sig, förbättra sin kompetens eller gå framåt i karriären ska förslösas.
LSS och assistansersättningen har inneburit en enorm förbättring av levnadsvillkoren för många med funktionsnedsättning. Alla som har behov av stöd och service ska ha rätt till det genom den lagstiftning som finns i vårt land. Vi slår vakt om LSS och assistansersättningen.
På grund av ett antal domar i Högsta domstolen, och därmed praxisförändringar hos Försäkringskassans bedömning av rätten till personlig assistans, bedömde regeringen att det var nödvändigt att göra vissa snabba förändringar för att de hotade försämringarna för vissa assistansberättigade inte skulle bli orimliga.
Det har blivit tydligt att dagens lagstiftning inte duger utan behöver reformeras. I avvaktan på en förändrad och förbättrad lagstiftning har regeringen vidtagit några snabba åtgärder för att hindra att människor kommer i kläm.
Den Socialdemokratiska regeringen stoppade tillfälligt omprövningar av rätten till assistans och förtydligat lagen så att personlig assistans kan beviljas för väntetid och beredskap under dygnsvila.
Kommunerna har ett tydligt ansvar att informera om rättigheter för de personer som inte beviljats personlig assistans av Försäkringskassan och en förbättrad täckning av kostnaderna för personlig assistans över tid har också genomförts. Dessutom har en viktig förändring införts som innebär att hjälp med grundläggande behov som andning och måltider i form av sondmatning ska utgöra rätt till personlig assistans.
Från 2023 kommer den personliga assistansen att stärkas ytterligare.
Förebyggande stöd som en person på grund av en psykisk funktionsnedsättning behöver för att förebygga att hen fysiskt skadar sig själv, någon annan eller egendom ska bli ett grundläggande behov enligt LSS.
Även kvalificerade aktiverings- och motiveringsinsatser ska räknas in i de grundläggande behoven.
Kravet på ”ingående kunskaper om den funktionshindrade” upphävs, vilket gör att personer med stora behov av tillsyn eller aktiverings- och motiveringsåtgärder, och som inte har rätt till personlig assistans idag, kommer att få det.
Det så kallade föräldraansvaret ska beaktas vid bedömningen av ett barns behov av personlig assistans genom ett schabloniserat föräldraavdrag. Det innebär att fler barn kommer att beviljas personlig assistans och att barn som idag har personlig assistans kommer att kunna beviljas fler timmar.
Även rätt till assistans vid allvarliga medicinska tillstånd och vid egenvård kommer att införas från och med 2023.
Dessutom har regeringen tillsatt en utredning för att se över ett statligt huvudmannaskap för personlig assistans. Den ska lämna sina förslag under våren 2023.
Det här har vi gjort
beslutat om stärkt rätt till personlig assistans och rätt till assistans för egenvård som sammantaget beräknas ge ytterligare 2 000 personer rätt till personlig assistans
höjt lönebidraget, något som är viktigt för att skapa förutsättningar för fler personer med funktionsnedsättning att etablera sig på arbetsmarknaden
höjt grundnivån i sjuk- och aktivitetsersättningen för att minska de ekonomiska klyftorna
sänkt skatten för personer med sjuk- och aktivitetsersättning. Därmed minskar orättvisan mellan de som arbetar och de som får den här ersättningen
tillsatt en statlig utredning för att se över ett statligt huvudmannaskap för personlig assistans. Den ska redovisa sitt resultat under våren 2023.

URL: https://www.socialdemokraterna.se/var-politik/a-till-o/foretagande-och-entreprenorskap
Företagande och entreprenörskap
Småföretag och entreprenörer måste få bättre förutsättningar att växa och utvecklas
För att skapa ett starkare samhälle behöver Sverige ett konkurrenskraftigt näringsliv, byggt på såväl stora exportföretag som små och medelstora företag.
Vi socialdemokrater vill ta tillvara på växtkraften i entreprenörskap, innovation och småföretagande och vi vill stärka näringslivsklimatet så att befintliga företag och potentiella nya företag kan växa, exportera och anställa fler.
Socialdemokraterna vill
ge småföretag och entreprenörer bättre förutsättningar att växa och utvecklas.
förenkla regelverken så att fler företag kan växa och anställa.
att samhället ska stötta småföretag så att de vågar investera och anställa.
att Sverige fortsättningsvis ska vara ett starkt startup-land.
öka möjligheterna för företagen att finansiera expansion.
Samhället ska stötta småföretag så att de vågar anställa
Vi socialdemokrater vill stärka förutsättningarna att bedriva företagsamhet i hela landet. Därför vill vi fortsätta stärka de näringspolitiska insatserna. Småföretag och entreprenörer måste få bättre förutsättningar att växa och utvecklas. För att underlätta för småföretagen att våga ta steget och anställa måste hela samhället dela på riskerna.
Vi vill stärka möjligheterna för företagen att nyttja digitaliseringen, finansiera expansion, anställa nyckelpersoner, utveckla nya varor och tjänster samt få stöd för export till växande marknader. Det handlar bland annat om investeringar i förbättrad infrastruktur och bättre samverkan mellan politik, näringsliv och akademi.
Sveriges företagare är bland EU:s äldsta. Det finns en stor potential för den unga generationen att vidareutveckla och göra befintliga företag mer innovativa. Regeringens ambition är därför att underlätta finansieringen för att ta över företag som behöver generationsväxling. Vi vill också stärka start-up scenen. En viktig faktor för sysselsättning och tillväxt är att svenska företag har konkurrenskraftiga förutsättningar i förhållande till omvärlden. Regler som omfattar företagande är en sådan faktor och det är därför centralt att reglerna är ändamålsenliga så att den administration som krävs för att följa regelverken hålls till ett minimum. Men även service, bemötande och korta handläggningstider är av stor betydelse för ett konkurrenskraftigt företagsklimat.
Vi ser också att företagsstöd och projektmedel främst går till män och mansdominerade branscher. Det behövs bättre förutsättningar för kvinnor att starta företag.
Ett hållbart företagsklimat kräver ett öppet näringsliv där alla människors erfarenheter och kompetenser tas tillvara. Det skapar bättre resursutnyttjande, stärker innovationsförmågan och ökar attraktiviteten.
En digital statsförvaltning gör det enklare för företagen i kontakten med myndigheterna. En fullt utbyggd digital ärendehantering underlättar för företagen att göra rätt från början, få en snabbare ärendehantering och lättare få besked om ärendestatus.
Välfungerande ramverk och system för kapitalförsörjningen är avgörande för att företag ska kunna starta och expandera. Därför arbetade den socialdemokratiska regeringen fram en ny struktur för statens riskkapitalinsatser med syfte att skapa bättre finansieringsmöjligheter för företag i utvecklingsskeden.
Det här gjorde vi i regeringsställning:
införde ett växa-bidrag som gjorde det billigare för småföretag att anställa sin första medarbetare.
genomförde skattelättnader för personaloptioner.
förenklade regelkrånglet genom att ta tillvara digitaliseringen. Bland annat är det nu möjligt för företagare att lämna in sina årsrapporteringar digitalt, något som inte varit möjligt tidigare.

URL: https://www.socialdemokraterna.se/var-politik/a-till-o/forskola
Förskola
En trygg och lärorik förskola för alla barn
Förskolan ska vara lärorik och stimulerande för alla barn. Elevgrupperna ska fortsätta minska så att barnen erbjuds en trygg miljö där behörig och kunnig personal har tid att se varje barn.
Socialdemokraterna vill
fortsätta minska elevgrupperna och införa ett maxtak för elevgruppernas storlek
utbilda och anställa fler förskollärare och barnskötare
genomföra ett Förskolelyft – motsvarande Äldreomsorgslyftet – för att skapa trygga anställningar och höja kompetensen i förskolan.
införa språkkrav för pedagogisk personal i förskolan. Anställda i förskolan som saknar utbildning om barn eller tillräckliga språkkunskaper ska kunna läsa en barnskötarutbildning eller svenska på arbetstid
förbättra löner och arbetsvillkor för personalen. Garanterad tillsvidareanställning på heltid till alla som slutför barn- och fritidsprogrammet som barnskötare
att alla som arbetar i förskolan har utbildning för att arbeta med barn
att det, från tre års ålder, ska vara obligatoriskt för hemkommunen att skriva in barn i förskolan som har bott i Sverige kort tid eller som har föräldrar som har bott i Sverige en kort tid
att allmän förskola införs från två års ålder med ett automatiskt erbjudande om förskoleplats, med möjlighet att tacka nej
stärka förskolans språkutvecklande arbete och förtydliga kravet på svenskkunskaper för pedagogisk personal
att kommunerna ska sträva efter att aktivt erbjuda plats till andra barn som har behov av förskola för sin språkutveckling.
En lärorik förskola för alla barn
Förskolan är en central del av vårt skolsystem och vårt starka samhälle. En bra förskola för alla är en grundsten för jämlikhet och ska kännetecknas av både lek och lärande. Förskolan är en förutsättning för tillväxt, en jämställd arbetsmarknad och ett livslångt lärande. Därför ska vi fortsätta utveckla förskolan så att alla barn får ta del av en verksamhet som stimulerar till lärande och utveckling.
I stora elevgrupper riskerar barnen att inte bli sedda och inte få den trygghet och det lärande som de har rätt till. Socialdemokraterna återinförde därför nationella riktmärken för elevgruppernas storlek som alliansregeringen avskaffade och investerat nästan en miljard per år i mindre barngrupper. Det har resulterat i att vi nu har de minsta elevgrupperna på decennier, högre personaltäthet och en högre andel legitimerade förskollärare.
För att fortsätta utveckla förskolan och ytterligare minska elevgrupperna behöver vi utbilda fler förskollärare och barnskötare. Det går inte att förbättra förskolan om vi inte utbildar och anställer mer personal. Vi har därför byggt ut förskollärarutbildningen och satsat på kompetensutveckling och fortbildning för barnskötare och förskollärare. De satsningarna behöver fortsätta och utökas.
Det här har vi gjort
minskat barngruppernas storlek och återinfört nationella riktmärken
tillfört särskilda resurser till de förskolor som har störst utmaningar
infört åtgärder för att fler barn ska delta i förskolan. Varje kommun kommer att vara skyldig att genom uppsökande verksamhet ta kontakt med vårdnadshavare till de barn som inte går i förskolan och informera om förskolans syfte och barnets rätt till förskola
byggt ut förskollärarutbildningen med fler platser och utvidgat fortbildningsinsatser för lärare till att även omfatta förskolan
infört en ny läroplan för att bland annat stärkt likvärdighet, jämställdhet och språkutveckling
infört ett språklyft i förskolan för att skapa bättre möjligheter för barn att utveckla sin svenska. Satsningen ökades till 350 miljoner årligen från år 2021.

URL: https://www.socialdemokraterna.se/var-politik/a-till-o/forskoleklass
Förskoleklass
Alla sexåringar ska gå i förskoleklass
Alla barn ska få en bra start på sitt lärande. Därför ska förskoleklassen förbättras och likvärdigheten öka.
Socialdemokraterna vill
minska klasstorlekarna och anställa mer personal
investera i lärarna och deras förutsättningar för planering och kollegialt samarbete
öka undervisningstiden i förskoleklasserna
öka tillgången till specialpedagogiskt stöd i förskoleklasserna
utveckla förskolepedagogiken och förskoleklassens unika roll som brygga mellan förskola och skola.
Obligatorisk förskoleklass för sexåringar
Förskoleklassen är en unik skolform där förskolans och grundskolans pedagogik och arbetssätt vävs samman. För oss socialdemokrater är förskoleklassen en självklar del av skolsystemet. I vårt starka samhälle får alla sexåringar en bra start på sin skolgång.
Forskning visar att barn som tidigt vistas i stimulerande lärmiljöer får bättre möjligheter att utvecklas och lära. Förskoleklassen stärker sexåringars språkkunskaper, sociala kompetens och förmåga till samspel, kreativitet och reflektion.
Det är en viktig jämlikhetsfråga att alla barn får möjlighet till en bra start i livet i en lärorik miljö. Därför har Socialdemokraterna förlängt skolplikten så att alla sexåringar får ta del av förskoleklassens undervisning och lärande.
Det här har vi gjort
förlängt skolplikten genom att göra förskoleklassen obligatorisk för alla sexåringar
tillfört ett särskilt kapitel i läroplanen för att tydliggöra och kvalitetssäkra förskoleklassernas verksamhet
minskat barngrupperna och anställt fler pedagoger
satsat på kompetensutveckling av lärarna i förskoleklasserna
investerat särskilt i de förskoleklasser som har svårast förutsättningar.

URL: https://www.socialdemokraterna.se/var-politik/a-till-o/forsvar-och-krisberedskap
Försvar och krisberedskap – ett starkt Totalförsvar
Sverige ska ha ett starkt totalförsvar med en militär förmåga och civil beredskap som är fredsbevarande och krigsavhållande.
Det svenska försvaret ska bevara vår fred och självständighet, trygga stabiliteten i vårt närområde och bidra till att stärka internationell fred och säkerhet. De nationella behoven utgör grunden för våra prioriteringar – försvaret av Sverige börjar i Sverige. Därför vill vi socialdemokrater ha ett robust, modernt, effektivt och folkligt förankrat totalförsvar.
Socialdemokraterna vill
kraftfullt och målmedvetet fortsätta stärka Sveriges totalförsvarsförmåga
öka anslaget till det militära försvaret till 2 procent av BNP, bruttonationalprodukten, så fort som det är möjligt med ökad operativ förmåga
öka den operativa förmågan i militärförbanden
förstärka och samordna beredskapen för att möta nya och komplexa hot, inom och utom landets gränser
trygga tillgången till personal inom Försvarsmakten och stödja myndigheten att vara en attraktiv arbetsgivare
integrera svenskt försvar inom ramen för Nato
inrätta beredskapslager av bland annat livsmedel, läkemedel och drivmedel
öka stödet till de frivilliga försvarsorganisationerna
fortsätta uppmärksamma och stödja våra veteraner
Bevara vår självständighet och stärka internationell fred och säkerhet
Sverige ska ha ett eget trovärdigt totalförsvar som klarar av att försvara vår territoriella integritet, vårt oberoende, våra grundläggande demokratiska värderingar och som bidrar till stabilitet i närområdet. Anslagen till det militära försvaret ska öka till motsvarande två procent av BNP så snart det är möjligt med ökad operativ förmåga.
En ökad svensk militär förmåga ger en tydlig signal till omvärlden att vårt land tar sitt säkerhetspolitiska ansvar. Sveriges försvar ska vara modernt, effektivt och stå emot såväl traditionella som nya säkerhetshot.
Vi ska uppgradera den militära förmågan. Den operativa förmågan i krigsförbanden ska prioriteras och den samlade förmågan och robustheten i totalförsvaret ska säkerställas. Tillgången till utbildad personal ska tryggas och den återaktiverade värnplikten för både kvinnor och män är en god grund till detta. Värnplikten ska omfatta fler. Försvarsmakten ska vara en bra arbetsgivare för att attrahera och behålla personal. Myndigheten ska aktivt arbeta med jämställdhet och integrering – försvaret är en angelägenhet för hela samhället.
Försvars- och säkerhetssamarbetena med länder, regioner och organisationer som delar våra demokratiska grundvärderingar ska fördjupas. Samarbetet med länder i vår närhet är av särskild vikt för stabiliteten i vår del av världen. Samarbetet med Finland innehar fortsatt en särställning och en fördjupad samordning och organisation bör ske med samtliga nordiska länder. Den transatlantiska länken med USA och Kanada är central. EU:s mellanstatliga säkerhets- och försvarspolitiska samarbete ska utvecklas, liksom samarbetet kring Arktis. I en globaliserad värld är också samarbetet med demokratier i andra delar av världen viktigt och ska utvecklas.
Den militära alliansfriheten var ett fundament i Sveriges säkerhetspolitik under många år. Den tjänade oss väl och bidrog till stabilitet och säkerhet i norra Europa. Ambitionen har alltid varit att hålla ner spänningen i vår region för att säkra freden och stabiliteten i vårt närområde, och därigenom i förlängningen hela Europa.
Den 24 februari 2022 valde Ryssland att inleda ett fullskaligt militärt invasionskrig mot Ukraina, ett demokratiskt, fritt och självständigt land. Sedan dess råder en helt ny verklighet där Ryssland dagligen bryter mot den europeiska säkerhetsordningen och uttrycker sig och uppträder på ett hotfullt sätt. Därför beslutade den sittande socialdemokratiska regeringen att Sverige, tillsammans med Finland, skulle ansöka om medlemskap i Nato. Vi hoppas att Sverige snarast blir fullvärdiga medlemmar av försvarsalliansen.
Säkerhetspolitiken ska utvecklas för att stå emot de alltmer komplexa säkerhetshoten. Sverige ska klara av att möta hot som terrorism och våldsbejakande extremism, konfliktrisker som följer av till exempel klimatförändringar och pandemier, eller cyberattacker på samhällsviktiga it-system.
Sverige påverkas av säkerhetspolitiska kriser och väpnade konflikter i vårt närområde och Försvarsberedningen har konstaterat att ett väpnat angrepp mot Sverige inte kan uteslutas. Det kan inte heller uteslutas att militära maktmedel eller hot om sådana kan komma att användas mot Sverige. Sveriges militära förmåga och civila beredskap måste därför utvecklas och anpassas utifrån dessa och kommande förändrade förutsättningar.
Exempel på vad vi gjort under regeringsåren 2014–2022:
bröt en långs tids nedskärningar i försvaret. Ledde partiöverskridande försvarsbeslut som steg för steg stärker Sveriges militära förmåga
ställt om försvaret från att internationella insatser till ett försvar fokuserat på att försvara Sveriges territoriella integritet, självständighet och frihet
en stor mängd satsningar och direktiv för att stärka ett folkligt förankrat totalförsvar där hela samhällets mobiliseringskraft ska tas tillvara
återaktiverat värnplikten och gjort den könsneutral
säkerhet byggs bäst med andra – vi ingick en stor mängd samarbetsavtal med andra länder och fördjupade redan ingångna
inledde planering med Finland som går bortom fredstida förhållanden
ökade de ekonomiska anslagen till försvaret med mer än 85 procent mellan 2014–2025
gjorde Veterandagen till allmän flaggdag

URL: https://www.socialdemokraterna.se/var-politik/a-till-o/foraldraforsakring
Föräldraförsäkring
Föräldrar ska inte behöva välja mellan föräldraskap och arbete
Alla barn har rätt till en nära relation med båda sina föräldrar. Varken kvinnor eller män ska behöva välja mellan föräldraskap och arbete.
Socialdemokraterna vill
att en successiv höjning av taket i den tillfälliga föräldrapenningen genomförs
att föräldraförsäkringen moderniseras så att den fungerar för alla familjekonstellationer
att föräldraförsäkringen individualiseras.
Du som förälder ska både kunna jobba heltid och ha barn
Sverige är ett av de länder i världen där barn har de bästa förutsättningarna att växa upp. Det är resultatet av socialdemokratiska reformer: en generös och flexibel föräldraförsäkring, en förskola av hög kvalitet, barnbidrag till alla barn och kostnadsfri mödra- och barnhälsovård. En föräldraförsäkring som ger båda föräldrarna möjlighet att vara föräldraledig med barnen är grundläggande i ett starkt och tryggt samhälle.
Individualiserad föräldraförsäkring
Barn behöver en nära relation till sina föräldrar. Därför är det viktigt med ett jämställt uttag av föräldraförsäkringen. Det är fortfarande en majoritet av kvinnorna som tar huvudansvaret för hem och familj. Bristen på jämställdhet blir tydligare när man får barn. Och det är oftast kvinnorna som arbetar deltid när barnen är små.
För att öka barnens rätt till sina föräldrar och för att jämställdheten ska uppmuntras bör föräldraförsäkringen individualiseras och delas i tre delar. Föräldraförsäkringen är idag individuell med möjlighet att avstå dagar till den andra föräldern. Sedan den 1 januari 2016 är 90 dagar reserverade för respektive förälder, dessa dagar kan inte överlåtas från den ene föräldern till den andre. Försäkringen ska på sikt delas i tre lika delar. En tredjedel för vardera föräldern och en tredjedel som båda vårdnadshavarna har möjlighet att ta ut.
Det här har vi gjort
reserverat ytterligare en månad för respektive förälder i föräldraledigheten
gjort det möjligt för en bonusförälder att ta ut föräldrapenning
höjt flerbarnstillägget
höjt grundnivån i föräldrapenningen
höjt barnbidraget med 200 kronor i månaden.

URL: https://www.socialdemokraterna.se/var-politik/a-till-o/gymnasieskola
Gymnasieskola
En gymnasieexamen är nyckeln till jobb och vidare studier
En avslutad gymnasieutbildning är den bästa försäkringen mot arbetslöshet. Därför behöver avhoppen från gymnasiet minska och fler elever lämna gymnasieskolan med fullständiga betyg.
Socialdemokraterna vill
att gymnasieskolan ska vara obligatorisk och att skolplikten förlängs till 18 år
att alla elever ska få det stöd som behövs för att nå kunskapsmålen
att fortsatta investeringar ska göras i det så kallade likvärdighetsbidraget och att nya medel även omfattar gymnasieskolan. Fler elever ska få det stöd de behöver för att klara gymnasiet.
att utveckla fler yrkescollege där branscherna bidrar till utbildningens utformning
att alla gymnasieprogram ska vara minst treåriga och ge grundläggande behörighet till högskolan
att alla gymnasieprogram ska innehålla ett estetiskt ämne
införa hårdare straff för brott riktade mot utbildningspersonal och stärka det straffrättsliga skyddet för utbildningspersonal.
Gymnasieexamen är en vattendelare på svensk arbetsmarknad
Gymnasieskolans styrning behöver förbättras. I stora delar av landet kan elever i dag inte välja mellan alla gymnasieprogram. I andra fall konkurrerar kommunala och fristående skolor om ett alltför litet elevunderlag med halvtomma klasser. I vårt starka samhälle är en fungerande gymnasieskola en lokal, regional och nationell angelägenhet.
Socialdemokraterna vill att alla elever ska kunna välja mellan tydliga inriktningar som syftar till vidare studier eller direkt till ett yrke. Avhoppen från gymnasiet ska minska och fler elever ska lämna gymnasieskolan med fullständiga betyg.
För att fler ska fullfölja sin gymnasieutbildning behöver det specialpedagogiska stödet öka, lovskola införas och fler lärare anställas. Dagens system med kursbetyg straffar elever för deras sämsta prestation istället för att spegla deras kunskaper och utveckling. Därför har vi drivit igenom att ämnesbetyg istället ska gälla på gymnasiet från 2025.
Vi vill att alla gymnasieutbildningar ska ha en bred och gemensam kunskapsbas som ger behörighet till högskolan. Efter Jan Björklunds gymnasiereform tappade yrkesprogrammen i attraktivitet vilket lett till en dramatisk minskning av antalet elever som nu går en yrkesutbildning.
Nu ser vi till att yrkesprogrammen åter blir attraktiva för att klara kompetensförsörjningen till bristyrken i framtiden. Vi vill bland annat att alla som slutför vård- och omsorgsprogrammet som undersköterskor eller barn- och fritidsprogrammet som barnskötare garanteras tillsvidareanställning på heltid.
Det här har vi gjort
genomfört en rad åtgärder för att få fler att ta en gymnasieexamen, till exempel rätt till mentor, garanterad undervisningstid och stärkt elevhälsa
satsat på attraktiva yrkesutbildningar, fler yrkeslärare och yrkescollege
infört specialiserade branschskolor för bristyrken
satsat på introduktionsprogrammen och lovskolor så att fler elever blir behöriga till ett nationellt gymnasieprogram
höjt studiebidraget för gymnasieelever med 200 kronor i månaden
beslutat att ämnesbetyg införs på gymnasiet från 2025 som bättre speglar elevers kunskaper och utveckling.

URL: https://www.socialdemokraterna.se/var-politik/a-till-o/gangkriminalitet
Gängkriminalitet
Det krävs ett nytt angreppssätt för att stoppa gängkriminaliteten.
Sverige befinner sig i en nationell kris med en brutal gängkriminalitet. Utvecklingen visar ännu inga tecken på att vända utan våldet kryper ner i åldrarna och äter sig in i hela samhället. Allt fokus behöver nu vara på att vända utvecklingen och bryta nyrekryteringen. Det innebär också att tidigare oprövade förslag och reformer kommer att behöva genomföras.
Socialdemokraterna vill
Fortsatt skärpa straffen för brott kopplade till gängkriminalitet och organiserad brottslighet.
Särskilda straffskärpningar för brott där barn utnyttjas, t.ex. för narkotikaförsäljning. Ett särskilt straff för köp av narkotika av barn.
Punktmarkera ungdomar på väg in i kriminalitet, antingen genom en personlig följeslagare eller fotboja.
Införa en svensk maffialag med kollektivt straffansvar för att gripa och lagföra gängtopparna inom den organiserade brottsligheten.
Satsa på fler poliser. Vi vill se 50 000 anställda i Polisen 2032, varav minst 34 000 ska vara poliser.
Ge polis och andra myndigheter bättre och utökade verktyg i brottsbekämpningen, t.ex. vad gäller hemlig dataavläsning och tillgång till realtidskameraövervakning med ansiktsigenkänning liksom avläsning av registreringsskyltar.
Belöning för dem som tipsar polisen om illegala vapen (s.k. tipspeng)
Göra stora ekonomiska satsningar på socialtjänst och skola, med bl.a. två lärare i varje årskurs 1 och rätt stöd till barn med NPF.
För varje krona som satsas på polisen bör samma summa satsas på tidig brottsbekämpning och att bryta nyrekryteringen till gängen.
Att det offentliga ska ta kontroll över samtliga HVB-hem som vårdar kriminella ungdomar och idag drivs av företag. Hemmen ska drivas av kommunerna och personalen ska samtidigt ges utökade befogenheter.
Införa Ungdomskriminalitetsnämnder för ungdomar som begår allvarliga brott för att vända en negativ utveckling hos barn och unga på väg in i kriminalitet.
Återupprätta tryggheten i Sverige
Samtidigt som brottsligheten generellt minskar i samhället så utvecklas den grova gängkriminaliteten i fel riktning. Ingen regering – vare sig nuvarande eller tidigare – har lyckats vända utvecklingen och det krävs nu ett nytt angreppssätt. Vi behöver fortsatt stärka Polisen och skärpa straffen, samtidigt som vi växlar upp arbetet för att sätta dit gängtopparna och bryta nyrekryteringen av barn och unga. Segregationen och gängkulturen behöver brytas – ungas jakt på tillhörighet hos gängen ska ersätta av tillhörighet till Sverige.
Läs vidare om vår kriminalpolitik:

URL: https://www.socialdemokraterna.se/var-politik/a-till-o/havsmiljo
Havsmiljö
En bättre havsmiljö kräver insatser
Hav och sjöar ska klaras från övergödning och försurning. Den biologiska mångfalden ska säkras i åar och älvar. Gifter och plast ska inte spridas i havet och fiskbestånden ska vara hållbara. Vårt rena dricksvatten ska ha ökat skydd.
Socialdemokraterna vill
att kraftfulla åtgärder mot övergödning genomförs
ta fram nya metoder för att minska läkemedelsresterna i avloppsvattnet
fortsätta insatserna mot överfiske, minska bottentrålning och satsa på mer fiskodling
skapa fler marina reservat som skyddar haven och fisket
att utsläpp av läkemedelsrester till miljön ska minimeras. Regeringen vill öka takten i uppgraderingen av de kommunala avloppsreningsverken så att de kan ta hand om läkemedel och andra svårnedbrytbara ämnen. Regeringen föreslår därför att satsningen på avancerad rening förstärks med ytterligare 75 miljoner kronor per år 2022 och 2023
trygga en säker dricksvattenförsörjning med anledning av klimatförändringarna. Regeringen föreslår nu en förstärkning och förlängning av länsstyrelsernas arbete med dricksvattenförsörjningen och vattenskyddet med 80 miljoner kronor per år under perioden 2022–2024.
Rent hav och rent dricksvatten
Ökat kretsloppstänkande med våra näringsämnen och bättre reningen av vårt avloppsvatten kan minska utsläppen av fosfor och kväve i havet. Läckaget från konstgödsel måste minska.
Miljöövervakningen är avgörande för att se hur arbetet med att nå Sveriges miljömål går eftersom det ger underlag för väl underbyggda beslut. Regeringen satsade därför 80 miljoner kronor 2020 på miljöövervakning av hav och vatten.
Den stora förekomsten av mikroplatser i havsmiljön är oroande och måste stoppas. Organismer skadas och dessutom knyter partiklarna an till miljögifter som orsakar problem långt upp i näringskedjan. Dumpningen av plastskräp från fartyg måste upphöra.
Därför har den S-ledda regeringen infört en skatt på plastbärkassar. Skatten bidrar till att Sverige uppnår EU:s mål om att förbruka maximalt 40 plastbärkassar per person och år till slutet av 2025 och därigenom bidrar vi till att minska nedskräpningen och spridningen av mikroplaster i naturen.
Havens ekosystem är allvarligt hotade. Vi måste fortsätta att arbeta för ett hållbart fiske. Känsliga områden ska skyddas från bottentrålning och mindre miljöpåverkande fiskeredskap ska stimuleras. Bottentrålning som har stora effekter på bottenfaunan måste stoppas i hela EU. Fiskodling med höga miljökrav kan skydda vilda bestånd av fisk och skapa jobb på landsbygden.
Dricksvattnet och våra dricksvattentäkter måste få ett starkare lagligt skydd. Vi ska arbeta för att rena läkemedelsrester utvecklas och att UV-rening används.
Det här har vi gjort
under mandatperioden har regeringen gjort historiskt stora satsningar för att skydda och sköta av värdefull natur, hav och vatten.
Fler än 750 naturreservat har inrättats, arealen av skyddade marina områden har dubblerats och drygt 13 procent av havsområdet har fått skydd
satsat 80 miljoner kronor 2020 på att förstärka miljöövervakningen av hav och vatten
infört ett förbud mot mikroplaster i kosmetika och vidtagit andra åtgärder för minskad plastanvändning
antagit en plastskatt för att minska plastutsläppen i hav och natur
uppdragit åt Havs- och vattenmyndigheten att utreda och föreslå ändringar i förordningen för fisket, vattenbruket och fiskerinäringen, för att genomföra ett generellt förbud mot bottentrålning i marina skyddade områden innanför trålgränsen
förstärkt lokala vattenvårdsprojekt (LOVA) med 100 miljoner kronor år 2022, 150 miljoner kronor 2023 och 150 miljoner kronor 2024. (LOVA-projekten leder bland annat till att minska övergödningen genom att minska tillförseln av fosfor och kväve till sjöar, vattendrag och kuster)
för åren 2023-2025 satsar regeringen 35 miljoner kronor för arbetet med marina kartor för att säkerställa skyddet för kust och hav
regeringen föreslår att anslaget för Havs- och vattenmyndigheten ökar med 12,2 miljoner kronor för år 2022 för att förstärka den svenska fiskerikontrollen. Samtidigt föreslår regeringen att även Kustbevakningen, som har ansvar för den sjögående fiskerikontrollen, får förstärkning i samma syfte. Dessa satsningar behövs för att säkerställa att de fiskeregler som satts upp efterlevs
regeringen föreslår att anslaget för Havs- och vattenmyndigheten förstärks med 8 miljoner kronor per år 2022–2024 för att genomföra försök med kamerabevakning av fiskefartyg. Detta för att se till att utkastförbudet efterlevs samt införa nödvändiga regleringar när det gäller fisket för att nå bevarandemålen i marina skyddade områden
ett flertal åtgärder har vidtagits inom EU för att minska fisket. I Sverige finns ett begränsat antal tillstånd kvar för ålfiske. Regeringen föreslår nu ett frivilligt program med ersättning för ålfiskefångster. För detta ändamål förstärks anslaget "Åtgärder för havs- och vattenmiljön" med sex miljoner kronor per år 2022-2024
regeringen föreslår att 15 miljoner kronor per år 2022-2024 avsätts för kommunernas arbete med strandstädning
regeringen föreslår också en satsning om 20 miljoner kronor per år 2022-2024 för att samla in och återvinna uttjänta fiskeredskap och övergivna fritidsbåtar
regeringen satsade 105 miljoner kronor mer under 2021 i arbetet med invasiva arter i akvatisk miljö
förorenade områden och miljöfarliga vrak riskerar att hota människors hälsa, den biologiska mångfalden samt havs- och vattenmiljön. Därför satsade vi 350 miljoner kronor 2021 för att öka takten i saneringsarbetet av de mest förorenade miljöskulderna på land, i hav och vatten.

URL: https://www.socialdemokraterna.se/var-politik/a-till-o/hbtq-fragor
HBTQ+frågor
Kampen för HBTQ+personers rättigheter har med stor framgång drivits av socialdemokratin
Varje människa är unik och människovärdet för alla är lika. Alla människor har rätt att bli behandlade med respekt. Och ingen människa har rätt att döma eller trampa på en annan för vem vederbörande är.
Socialdemokraterna vill
att personal i skolan ska ha kunskap och förutsättningar att ge bättre hjälp och stöd åt unga hbtq+personer
att hbtq+kunskap och normkritik ska finnas med särskilt i vårdutbildningarna, på barn- och fritidsprogrammet i gymnasiet och i högskoleutbildningar där de här frågorna är relevanta för det framtida yrket
genomföra utbildningsinsatser för personal inom människovårdande yrken samt för personal i skolan och inom socialtjänsten för bättre stöd, hjälp och bemötande
att hbtq+personers hälsa följs upp och blir belysta när folkhälsoundersökningar görs
att föräldraförsäkringen moderniseras och anpassas till olika familjekonstellationer
att det finns mötesplatser i våra kommuner för hbtq+personer
underlätta en juridisk ändring av kön i folkbokföringen.
Frihet och lika rättigheter för alla
Vi socialdemokrater står i alla sammanhang upp för människovärdet och kräver krafttag mot de hatbrott som begås på grund av rasism, främlingsfientlighet eller hets mot HBTQ+personer. I vårt starka samhälle accepteras inte diskriminering på grund av kön, ålder, funktionsnedsättning, hudfärg, tro, sexuell läggning eller något annat som gör oss människor unika – varken på arbetsplatsen, på fritiden, i skolan eller i hemmet.
Kampen för HBTQ+personers rättigheter har med stor framgång drivits av socialdemokratin. Vi är ständigt beredda att öka friheten och rättigheterna för alla att delta på lika villkor i det demokratiska samhället. Men ännu återstår mycket arbete.
Här kan du läsa vårt HBTQ+program (PDF) Pdf, 192.4 kB, öppnas i nytt fönster..

URL: https://www.socialdemokraterna.se/var-politik/a-till-o/heltid-och-deltid
Heltid och deltid
Heltid som norm på arbetsmarknaden
Rätten till ett tryggt arbete som det går försörja sig på är grunden för vårt starka samhälle. Heltid ska vara norm på hela den svenska arbetsmarknaden. Alla som vill gå upp i arbetstid ska ha möjlighet att göra det.
Socialdemokraterna vill
att heltid ska vara norm på hela arbetsmarknaden
att skillnaden mellan hur mycket kvinnor och män förvärvsarbetar ska minska
att ansvaret för familj och barn ska delas mer lika
individualisera föräldraförsäkringen.
Heltid som norm på arbetsmarknaden
Alla som kan jobba ska jobba. Och i vårt starka samhälle ska alla som arbetar ha en lön som de kan leva på. Trygga jobb på heltid skapar starka människor och ett tryggare Sverige.
Kvinnor och män ska ha samma frihet och självständighet, samma möjligheter, rättigheter och skyldigheter och samma makt att forma sina liv. Sysselsättningen bland kvinnor är lägre än sysselsättningen bland män. För att alla som vill ska få möjlighet att arbeta heltid måste utbudet av heltidsanställningar öka. Därför ska heltid vara norm på hela arbetsmarknaden.
Det här har vi gjort
avskaffat allmän visstid till förmån för särskild visstid - där övergången till tillsvidare anställning sker mycket snabbare
reglerat den så kallade "hyvlingen"
drivit på för att kommuner och landsting ska erbjuda rätt till heltid genom ett nationellt kollektivavtal
övervägt lagstiftning om inte andra branscher följer efter
gjort det svårare att stapla visstidsanställingar på varandra
satsat på att förbättra arbetsmiljön och fler trygga jobb.

URL: https://www.socialdemokraterna.se/var-politik/a-till-o/hemloshet
Hemlöshet
En bostadspolitik för alla
Hemlöshet är den yttersta formen av fattigdom och social utsatthet. Rätten till bostad är en grundläggande del av välfärden.
Socialdemokraterna vill
förbättra missbrukarvården och stärka psykiatrin.bland annat genom samordnad vård- och behandling för personer med samsjuklighet. Ambitionen måste vara att ingen ska vara hemlös
bryta arbetslösheten och få fler människor i arbete. Socialdemokraterna har fokus på att skapa fler jobb och minska klyftorna – för att skapa ett starkare samhälle och ett tryggare Sverige. När många arbetar och betalar skatt har vi råd med en god välfärd. Därför prioriterar vi jobben och välfärden
bygga fler studentbostäder och små hyreslägenheter. Hålla uppe den höga byggtakten av bostäder och till år 2030 ska en halv miljon nya bostäder påbörjas, varav en stor del ska bestå av hyresrätter.
I vårt starka samhälle har alla ett tryggt boende
Hemlöshet kan ha ekonomiska och/eller sociala orsaker. Det är dock ytterst en fråga om tillgång på bostad och vi socialdemokrater ser bostadspolitiken som ett grundläggande redskap för att utjämna klyftorna i samhället.
Den socialdemokratiska regeringen har satsat 40 miljoner kronor per år på en ny hemlöshetsstrategi för 2022–2026, som bland annat omfattar förebyggande arbete och åtgärder mot akut hemlöshet. Många av dem som står hemlösa lider av psykisk ohälsa och/eller missbruk. Men det blir också allt vanligare att personer utan behov av annat socialt stöd står utan bostad.
De kommer helt enkelt inte in på bostadsmarknaden. Ibland handlar det om att de inte uppfyller de allt hårdare kraven för att få ett hyreskontrakt eller så kan de inte ta ett lån på banken. Kommunernas allmännyttiga bostadsföretag har därför en viktig roll i arbetet med att motverka hemlöshet.
En väl utbyggd generell välfärd med arbete, bra och billiga bostäder, boendestöd, rehabilitering och bra vård är viktig för att förebygga hemlöshet. Förekomsten av lyxrenoveringar i syfte att byta hyresgäster i det befintliga hyresbeståndet måste stävjas.
Marknadshyror leder till en ökad omfördelning från hyresgäster till fastighetsägare, med en sämre vardagsekonomi för väldigt många människor som följd, och med ännu större svårigheter att få en bostad. Allt detta utan att byggandet kan förväntas öka. Därför motsätter vi oss marknadshyror och den svenska hyresförhandlingsmodellen ska stärkas.
Det här har vi gjort
Sverige har haft det mest omfattande bostadsbyggandet på 30 år och det socialdemokratiska målet om 250 000 nya bostäder till 2020 uppnåddes. Nu måste vi gå vidare
Kronofogdemyndigheten har fått regeringens uppdrag att verka för att socialtjänsten och hyresvärdar ska samverka för att förebygga avhysningar, särskilt med inriktning på att förebygga avhysningar som berör barn
infört ett särskilt stöd för att bygga bostäder åt äldre
infört investeringsstöd för att bygga nya små, klimatsmarta och billiga hyresrätter. Ett stöd som resulterat i över 52 000 nya bostäder, men investeringsstödet avskaffades 2022 av de högerkonservativa partierna i riksdagen
förbättrat bostadsbidraget.

URL: https://www.socialdemokraterna.se/var-politik/a-till-o/hogskola
Högskola
Högskoleutbildning bidrar till utveckling, kunskap och tillväxt
I ett starkt samhälle finns universitet och högskolor av hög kvalitet i hela landet. En socialdemokratiska högskolepolitiken är en regional och nationell tillväxtmotor. För jobben och välfärden är tillgången till högre utbildning och forskning av stor vikt för den regionala innovationskraften och utvecklingen.
Socialdemokraterna vill
erbjuda högre utbildning av hög kvalitet i hela landet
göra det möjligt för arbetstagare att bygga på kunskap och välja yrkesbana under yrkeslivet
öka antalet högskoleplatser i hela landet och ge fler möjligheter till distansutbildning
höja kvaliteten i den högre utbildningen genom starkare forskningsanknytning, utvecklad pedagogik, praktikmöjligheter och mer lärarledd tid
arbeta för en trygg högskola och för att fler ska må bra under sina studier
höja bidragsdelen av studiemedlet och stärka hela studiemedelssystemet så att ännu fler har råd att studera vidare.
Fler platser och högre kvalitet i högskolan
När kunskapskraven på arbetsmarknaden förändras behöver vi investera i utbildning så att fler människor kan ta de jobb som växer fram. Så bygger vi ett starkare Sverige. Högskoleutbildning bidrar till stärkta kunskaper, människors utveckling och samhällsengagemang, och också till en starkare ställning på arbetsmarknaden.
Vi socialdemokrater vill att högskolor och universitet ska finnas i hela landet och att fler platser kommer till, i takt med arbetsmarknadens ökade krav på högskoleutbildad arbetskraft och välfärdens behov av utbildad personal. Alla lärosäten ska hålla hög kvalitet på såväl utbildning som forskning. Högskolornas samverkan med arbetslivet ska stärkas.
För mer kunskap och tillväxt bygger vi nu ut högskolor och universitet i hela landet med tiotusentals platser. Samtidigt satsar vi på kvalitetsförstärkningar, mer undervisningstid och höjda forskningsanslag. Det är viktigt att alla människor får likvärdiga möjligheter att gå vidare till högskoleutbildning, oavsett bakgrund.
Det här har vi gjort
stärkt kvaliteten och ökat undervisningstiden i humanistiska och samhällsvetenskapliga utbildningar samt lärarutbildningarna
byggt ut antalet högskoleplatser över hela landet. Från 2021 ökade antalet utbildningsplatser med närmare 21 000 så att kunskapslyftet inom högskolan nu omfattar cirka 44 000 platser
höjt studiebidragsdelen i studiemedlet med 300 kronor i månaden
infört ett nytt omställningsstudiestöd som möjliggör omställning eller kompetensutveckling med 80 procent av lönen i upp till ett år
höjt ambitionen för studenthälsan. 25 miljoner kronor mer årligen från 2021, för att förstärka studenthälsan, förebygga psykisk och fysisk ohälsa och bidra till en bättre studiemiljö
höjt forskningsanslagen till universitet och högskolor
satsat på ett pedagogiskt lyft och fler möjligheter att studera på distans
tillfört resurser och sett till att Malmö högskola och Mälardalens högskola har blivit universitet
tillsatt en omfattande styr- och resursutredning
utsett Mälardalens högskola till universitet.

URL: https://www.socialdemokraterna.se/var-politik/a-till-o/idrott
Idrott
Fler ska få möjlighet att idrotta
En stark idrottsrörelse är en del av den svenska modellen som skapar ett bättre, friskare och tryggare Sverige. De ideella krafterna inom idrottsrörelsen gör ovärderliga insatser för att engagera och aktivera inte minst många barn, unga och äldre.
Socialdemokraterna vill
att avgifterna ska hållas låga så att alla har möjlighet att delta
att tjejer och killar kan utöva idrott på lika villkor
att alla får 30 minuters daglig fysisk aktivitet i skolan eller på fritids
satsa på idrott och friluftsliv för äldre
inrätta en så kallad evenemangslista
öka resurserna till idrotten så att skolan eller kommunen kan anställa fler idrottsledare i utsatta områden.
Idrott för alla – fler i rörelse
Socialdemokraterna vill att alla ska ha möjlighet att delta i olika former av idrottsrörelsen och på sina egna villkor. I vårt Sverige ska alla ha en rik fritid. Alla barn och unga ska ha rätt att delta i ett rikt föreningsliv oavsett föräldrarnas inkomst. Avgifterna ska därför vara låga. Alla ska kunna delta oavsett kön, könsidentitet, ålder, etnicitet, religion, funktionsnedsättning eller sexuell läggning.
Sverige är ett starkt idrottsland. Var tredje vuxen är medlem i en idrotts- eller friluftslivsorganisation. Var femte vuxen gör frivilliga insatser. Det skapar ett starkare samhälle och ett tryggare Sverige. Idrottsrörelsen lär ut föreningskunskap och hur demokratin fungerar i praktiken.
Vi strävar efter ett föreningsliv utan fördomar och diskriminering, där alla kan växa och utvecklas i en trygg miljö och där idrottsutövandet bygger på lust och glädje. Där det är roligt att träna, tävla och röra på sig – idrotten ska få oss alla att må bra.
Ur den breda idrottsrörelsen växer morgondagens elitidrottare fram. Vi vill inrätta en så kallad evenemangslista för att vissa idrottsevenemang, av nationellt intresse, bara ska få sändas i fria kanaler som når minst 85 procent av hushållen.
Vi vill även öka resurserna till idrotten så att fler idrottsledare kan anställas i så kallade utsatta områden. Vi ska inte ha ett samhälle där barn förpassas till gator och torg efter skoldagens slut där de kan plockas upp av kriminella gäng. Alla barn ska få möjlighet till en aktiv och meningsfull fritid, oavsett storlek på föräldrarnas plånbok.
Därför vill vi öka resurserna till idrottsrörelsen för att nå fler barn och unga. Vi vill också skapa mer tid för lärande och rörelse under eftermiddagarna för barn i utsatta områden.
Det här har vi gjort
under 2022 nästa dubblerade S-regeringen anslaget till friluftslivsorganisationer
ökat statens insatser så att idrotten kan arbeta med integration och nyanlända
tagit fram ett idrottspolitiskt program - "Fler i rörelse". Länk till annan webbplats.

URL: https://www.socialdemokraterna.se/var-politik/a-till-o/industri
Industri
Svensk industri och nyindustrialisering är en del av lösningen på klimathotet, i Sverige men även globalt. Därför har den socialdemokratiska regeringen gjort stora investeringar för att ställa om vår industri. Vår gröna industriella revolution kan nu skapa tusentals nya jobb i hela landet.
Nyindustrialiseringen som pågår ska driva på den gröna omställningen med investeringar och jobb i hela landet. Så minskas utsläppen och så hamnar framtidens arbetstillfällen i Sverige.
Socialdemokraterna vill
öka tempot i industrins omställning: industrikliv, snabbare och enklare tillståndsprocesser.
underlätta för mer fossilfri elproduktion och utbyggnad av elnät.
satsa minst 100 miljarder i gröna kreditgarantier.
införa ett driftsstöd för bio-CCS, investeringarna för att fånga in, avskilja och lagra klimatutsläpp ska öka.
att industrin fortsättningsvis ska vara viktig för svensk tillväxt och jobbskapande.
att fler personer i Sverige ska vara sysselsatta inom industrin.
Stärkt konkurrenskraft och mer investeringar
Den svenska industrin har spelat en nyckelroll i vårt samhällsbygge och kommer att göra det också framöver för att vi ska klara klimatomställningen. Socialdemokraterna har i regeringsställning drivit på för stora investeringar för att ställa om industrin. Som ett direkt resultat tillverkas det nu fossilfritt stål i Sverige, vi bygger elbilar och nedlagda industrier blir till nya batterifabriker. Vår gröna industriell revolutionen skapar tusentals nya jobb i hela landet.
För att Sverige ska hävda sin industriella utveckling i en allt hårdare global konkurrens tog den socialdemokratisk ledda regeringen fram en nyindustrialiseringsstrategi med över 80 konkreta punkter för en starkare industri. Det handlar exempelvis om att svenska industriföretag ska vara ledande inom den digitala utvecklingen, insatser för att skapa en mer hållbar produktion samt behovet av kompetensförsörjning för att kunna möta industrins behov. Dessutom ska Sverige vara ledande i forskning inom områden som bidrar till att stärka den industriella produktionen i Sverige.
Sverige ska driva på den gröna och digitala omställningen. Det är genom omställningen som vi kan stärka vår konkurrenskraft och skapa jobb med bra villkor i Sverige. För att fortsätta driva industrins gröna och digitala omställning presenterade den socialdemokratiska regeringen våren 2022 strategin
Framtidens industri
Framtidens industri pekar ut riktningen för en konkurrenskraftig svensk industri. Vi behöver driva på en allt snabbare omställning och samtidigt möjliggöra för fler investeringar som bidrar till minskade utsläpp, ökad export och nya arbetstillfällen. Sverige ska fortsätta vara en ledande industrination där industrin är en avgörande del i den gröna och digitala omställningen.
Det här gjorde vi i regeringsställning:
beslutat en nyindustrialiseringsstrategi, som kan bidra till att stärka industrins konkurrenskraft och göra investeringar i svensk industri mer attraktiva.
infört Industriklivet som inneburit stora och viktiga satsningar och stöd till utveckling av innovativa och teknikskiftande lösningar. Industriklivet fokuserar på långsiktiga och riskfyllda projekt vilket innebär att företagen behöver kunna säkra flerårig finansiering.
infört gröna kreditgarantier som varit avgörande för stora industriinvesteringar i hela landet. Hybrit, LKAB, SSAB, H2GS, Volvo Cars, Northvolt har alla erhållit någon form av statligt stöd som en del i sina investeringar.
tydliga satsningar för att stödja omställningen av processindustri och teknikutveckling.

URL: https://www.socialdemokraterna.se/var-politik/a-till-o/infrastruktur
Infrastruktur
Sverige ska ha en infrastruktur som går att lita på
I vårt starka samhälle ska vi gemensamt investera i en infrastruktur som fungerar i hela landet. Oavsett var du bor ska det finnas pålitliga och hållbara transportlösningar både för dig som privatperson eller som företagare.
Socialdemokraterna vill
se omfattande investeringar i såväl ny som befintlig järnväg – öka investeringstakten för mer och bättre järnväg
förbättra järnvägsunderhåll och vägunderhåll
bygga nya stambanor i södra och norra Sverige
ha säker trafik och schyssta villkor inom transportbranschen
öka satsningen på publika laddstolpar
se mer enhetlig hantering av laddare och appar för elbilsanvändare
att ungdomar ska få gratis kollektivtrafik under somrarna
En fungerande infrastruktur är en viktig del i ett starkt samhälle
Sverige ska hålla ihop och det ska vara möjligt att bo, leva, och verka i alla delar av landet. En förutsättning för det är väl fungerande person- och godstransporter, vare sig det gäller vägar, järnvägar, sjöfart, flyg- eller kollektivtrafik. Vi vill se ett Sverige där klyftorna mellan stad och land byggs bort.
Sverige ska fortsätta att vara ett ledande land när det gäller tillgången till snabbt bredband. Ett snabbt bredband och en pålitlig mobiltäckning är ett måste för att människor och företag ska kunna leva och bo i hela landet. Sverige ska också vara ledande när det gäller innovationer och digital infrastruktur.
För att Sverige ska stå starkt i framtiden och för att vi ska kunna skapa nya jobb, välstånd och minska vår klimatpåverkan så måste vi ha en infrastruktur som fungerar och går att lita på. I infrastrukturpropositionen som den socialdemokratiskt ledda regeringen lade fram i april 2021, uppgick den ekonomiska ramen till ungefär 900 miljarder kronor fram till år 2033. Det var en ökning med 176 miljarder jämfört med den förra planen. Investeringarna ska fördelas över hela landet, från norr till syd i städer och på landsbygd.
För oss är det självklart att hela Sverige ska leva. På landsbygden är väl underhållna vägar av särskilt stor betydelse, därför vill vi utöka satsningarna på vägar på landsbygden.
Transportsystemet behöver bli mer hållbart. Laddinfrastrukturen för elbilar blir allt viktigare för varje dag som går och vi vill fortsätta satsningarna på en snabb utbyggnad av laddstolpar i hela landet. Den räckviddsångest som elbilsförare känner ibland vill vi bygga bort genom fler möjligheter till batteriladdning runt om i landet.
Ingen ska dö i trafiken. Därför införde S-regeringen bland annat ett förbud mot att hålla i mobiltelefonen när man kör bil och har beslutat om alkobommar i de svenska färjehamnarna, och växlade upp trafiksäkerhetsarbetet.
Transportsektorn ska kännetecknas av ordning och reda. S-regeringen skärpte lagstiftningen för att stoppa de åkerier som systematiskt använder sig av dumpade löner och kör med bristande trafiksäkerhet. Vi införde sanktionsavgifter, höjde böterna för brott mot kör- och vilotider och gav polisen möjlighet att låsa fast de lastbilar som bryter mot de lagar och regler som vi har i Sverige.
Socialdemokraterna vill att ungdomar ska få gratis kollektivtrafik under somrarna som kommuner ska kunna söka, för att ge barn och unga lika möjlighet att kunna transportera sig.
Det här har vi gjort
investerat cirka 900 miljarder kronor i infrastrukturen fram till år 2033 - 176 miljarder mer än i den förergående nationella planen
satsat på underhåll av vägar och järnvägar samt bättre kollektivtrafik på landsbygden
storsatsat på järnvägen, återinfört nattågsavgångar, påbörjat satsningen på nattåg till Europa och förbättrat järnvägsunderhållet.
förbjudit handhållen mobil under bilkörning
skapat bättre förutsättningar för yrkestrafiken genom att mångdubbla antalet laddpunkter för elbilar och byggt ut laddinfrastrukturen för att påskynda elektrifieringen av tunga vägtransporter inom de mest trafikerade områdena.

URL: https://www.socialdemokraterna.se/var-politik/a-till-o/innovation
Innovation
För fler jobb, ett bättre samhälle och en starkare ekonomi
Sverige ska vara världsledande på att ta fram nya produkter, tjänster och affärsidéer. Genom innovationer stärker företagen sin konkurrenskraft vilket i sin tur stärker hela samhället. Den gröna omställningen skapar nu många nya jobb i hela landet och våra företag bidrar till hållbarhet och minskade utsläpp i hela världen.
Vi vill stärka möjligheterna för företagen och samhället i övrigt att nyttja digitaliseringen, finansiera expansioner, anställa nyckelpersoner, utveckla nya varor och tjänster samt få stöd för export till växande marknader.
Socialdemokraterna vill
stärka innovationsklimatet, öka konkurrenskraften och utveckla olika samarbeten.
utveckla fler företagsinkubatorer.
satsa på forskning och högre utbildning i hela landet.
Samarbete stärker Sveriges innovationsförmåga
Sverige räknas som en av världens främsta innovationsnationer och vi socialdemokrater vill fortsätta att stärka den svenska innovationsförmågan. Genom nya produkter och tjänster har svenska företag hävdat sig i den globala konkurrensen, vilket skapar förutsättningar att skapa ett tryggare samhälle.
För att stärka Sveriges innovationsförmåga och innovationsklimat är det viktigt att stimulera behovsmotiverad forskning samt utveckla samarbetet mellan politik, näringsliv, offentlig sektor, myndigheter, fackliga och andra intresseorganisationer, industriforskningsinstitut och utbildningsväsendet. Sverige ligger i framkant för industrins omställning och nämns ofta som ett föredöme i internationella sammanhang – inte minst tack vare vår unika förmåga att samverka. Vi rankas högt i studier som jämför innovationsförmågan i olika länder.
Den socialdemokratiskt ledda regeringen tog därför fram strategiska samverkansprogram där svenska styrkeområden pekades ut för att kraftsamla kring olika innovationsinsatser. Det handlar om hälsa- och livsvetenskap, näringslivets digitala strukturomvandling, kompetensförsörjning samt ett livslångt lärande. Men också om nya sätt att leva, bo, resa, göra affärer, kommunicera och tillvarata och bevara jordens resurser och ekosystem. Regeringens strategiska samverkansprogram syftade till att identifiera innovativa lösningar på stora samhällsutmaningar och därmed bidra till svensk konkurrenskraft.
Visionen för framtidens industri är att Sverige ska vara världsledande inom innovativ och hållbar, industriell produktion av varor och tjänster. Sverige har många innovativa och konkurrenskraftiga företag, som bidrar till jobb och export, och ska fortsätta vara ett av världens främsta innovationsländer.
En viktig prioritering nu är att främja en allt snabbare klimatomställning som gör det möjligt för fler privata investeringar som kan bidra till minskade utsläpp, ökad export och nya arbetstillfällen.
Sverige ska underlätta den forskning och innovation, inte minst inom så kallad deep tech, som utvecklas i växelverkan mellan industriföretag, små underleverantörer och start-up företag.
Vidare kan innovationsupphandlingar och höjd kompetens inom klimatneutral och cirkulär upphandling bidra till fler innovationer och den gröna omställningen. Flera myndigheter har haft i uppdrag att genomföra insatser för att öka kommersialiseringen av forskning och innovationer. Och genom detta bidra till välfärd och näringslivets konkurrenskraft samt samhällets utveckling och omvandling.
Innovationssystemet kan stärkas med satsningar som avser bland annat strategiska innovationsprogram, forskningsinstitut, test- och demonstrationsmiljöer samt sänkta trösklar för nyttiggörande och kommersialisering.
Det här gjorde vi i regeringsställning:
skapade strategiska samverkansprogram, dvs ett tvärsektoriellt initiativ som genomförs och delfinansieras av näringsliv och offentlig verksamhet
lanserade strategin Smart industri – en ny industrialiseringsstrategi för Sverige
lanserade strategin Framtidens industri – en strategi för grön och digital omställning
införde Industriklivet, en långsiktig satsning för att minska industrins processrelaterade utsläpp och uppnå negativa utsläpp av växthusgaser. De stöd som kan sökas rör forsknings- och innovationsprojekt. Exempelvis satsningen Hybrit, som handlar om att producera stål utan fossila bränslen
höjde basanslagen till forskning och införde tioåriga, nationella forskningsprogram för viktiga näringar och samhällsutmaningar. Två viktiga områden var klimatutmaningen samt förbättrad vård- och omsorgssektorn.

URL: https://www.socialdemokraterna.se/var-politik/a-till-o/integration
Integration
Ett Sverige där alla jobbar och bidrar
Det går allt snabbare för invandrare att etablera sig på arbetsmarknaden. Vi ska ställa högre krav på språk och utbildning så att alla i vårt starka samhälle har möjlighet att försörja sig själva.
Socialdemokraterna vill
att alla som kan jobba ska jobba. Det gäller alla, oavsett var du kommer ifrån eller kön
korta vägen till jobb genom språk, utbildning och bostad
att inte några områden ska vara särskilt utsatta
öka stödet till kommunerna för bra utbildning och socialt stöd till nyanlända barn och ungdomar
att alla kommuner ska bidra i mottagandet och arbeta för en snabb etablering
att dagens modell med eget boende (EBO-lagen) ska avvecklas och ersättas med ett bättre system som motverkar segregation.
Integration innebär ett starkare samhälle
Sverige ska vara ett välkomnande land där vi tydligt står upp för våra värderingar om exempelvis jämställdhet och demokrati. Ett land där alla jobbar och bidrar. Och där alla får plats i samhällsgemenskapen.
Vi har sett till att integrationen förbättrats och att det nu går allt snabbare för invandrare att komma i arbete. Men segregation och bristande kunskaper i svenska språket är fortsatt stora utmaningar. Vi har länge tagit för lätt på integrationsproblemen. Därför har Socialdemokraterna nu genomfört en omläggning av integrationspolitiken som innebär stärkta möjligheter, men också skärpta krav för etablering och integration.
I vårt starka samhälle tar alla kommuner i Sverige ansvar för integrationen av nyanlända. I ett tryggt Sverige satsar vi på kompetens, inte lägre löner. Genom en snabbare integration och bättre utbildning kan fler bidra till Sveriges tillväxt och välfärd.
Det här har vi gjort
inrättat ett snabbspår för nyanlända, tillsammans med arbetsmarknadens parter, så att de med kompetens inom bristyrken snabbt kan få kompletterande utbildning, praktik och arbete
skapat etableringsjobb för att få fler nyanlända och långtidsarbetslösa i arbete
infört en språkplikt för alla nyanlända. Alla som lever i Sverige ska kunna svenska
infört en utbildingsplikt för nyanlända. Den som tackar nej till en utbildning som behövs för bli att anställningsbar kan få sin ersättning indragen
infört moderna beredskapsjobb inom statliga myndigheter
sett över samhällsorienteringen för mer fokus på rådande normer och värderingar i Sverige
tillfört resurser för att rusta upp miljonprogrammen
riktade insatser för att få fler nyanlända kvinnor i arbete.

URL: https://www.socialdemokraterna.se/var-politik/a-till-o/israel-och-palestina
Israel och Palestina
För en stabil och varaktig fred i Mellanöstern.
Vi vill se en framtid i Mellanöstern med två fria, livskraftiga och demokratiska stater som lever i fred sida vid sida. Fredssamtalen mellan Israel och Palestina måste återupptas.
Socialdemokraterna vill
få till en omedelbar vapenvila så civilbefolkningen på Gaza kan få hjälp
att gisslan ovillkorligen och omedelbart släpps
att Sverige ökar det humanitära biståndet till Gaza
att bosättarvåldet på Västbanken upphör
fortsätter med sanktioner mot våldsamma bosättare
stödjer de oberoende utredningarna av folkrättsbrott och kräver att ansvariga ställs inför rätta
att EU ser över sina handelsavtal med Israel för att stoppa handel med varor från bosättningarna på de ockuperade områdena
att ockupationen av Västbanken och Östra Jerusalem samt blockaden av Gaza upphör
att Israels folkrättsligt illegala bosättningspolitik omedelbart upphör
att de de israelisk-palestinska fredssamtalen återupptas med siktet inställt på en tvåstatslösning
Omedelbar vapenvila och fredssamtal för varaktig fred
Kriget mellan Israel och Hamas har nu pågått sen 7 oktober 2023 och antalet döda civila uppgår till flera tiotusental, varav flertalet är kvinnor och barn. Socialdemokraterna kräver omedelbar vapenvila, att mer nödhjälp släpps in i Gaza och att bosättarvåldet på Västbanken upphör. Vi har kraftfullt fördömt Hamas fruktansvärda terrordåd och fortsätter kräva att gisslan ovillkorligen friges. Israel har en rätt att försvara sig mot terrororganisationens brutala angrepp, men det måste göras inom ramen för internationell rätt så att civila liv skyddas. Det vi ser i Gaza är allt annat än skydd av civila liv.
Socialdemokraterna har länge arbetat för israelers och palestiniers rätt till frihet, utveckling och säkerhet inom säkra och erkända gränser.
Israel och Palestina förtjänar båda att få leva i fred, sida vid sida, i två fria, livskraftiga och demokratiska stater. Den S-ledda regeringens erkännande av Palestina är ett viktigt ställningstagande och ett bidrag för att få de israelisk-palestinska fredssamtalen att återupptas mellan mer jämbördiga parter.
För en långsiktig fred måste Israel och Palestina på nytt mötas i fredssamtal. Då måste båda parter ha siktet inställt på den andres rätt till säkerhet, fred och frihet. Tvåstatslösningen är den enda realistiska lösningen, även om en sådan kan kännas väldigt långt borta just nu. Alla som faktiskt vill se en fredlig utveckling i regionen har ett intresse av att gynna demokratiska krafter i Palestina som vill ha en fredlig samvaro med Israel. palestinska myndigheten som styr på Västbanken måste stärkas för att utgöra en motvikt till Hamas, och för att den ska förmå bygga ett starkt och fredligt samhälle för Palestina. Men den palestinska ledningen måste också kunna uppvisa ett demokratiskt ledarskap som tar avstånd från korruption.
Världssamfundet måste föra en dialog med alla relevanta parter i denna konflikt. Det är viktigt att fredsförhandlingar mellan Israel och Palestina kan leda fram till en varaktig fred. Detta är en svår process och därför måste alla parter avstå från våld och möjliggöra verkliga fredsförhandlingar.
Israel måste, som den starkare parten, avbryta ockupationen av palestinskt territorium och stoppa den illegala bosättarpolitiken. Och muren på den ockuperade marken måste rivas. De folkrättsligt illegala bosättningarna är ett av de största hindren för en tvåstatslösning. Den palestinska myndigheten måste stoppa militanta aktivister från att begå våldsdåd. Isoleringen av Gaza måste upphöra. Folkrätten och normer om mänskliga rättigheter måste respekteras från båda parter.
Israeler och palestinier har samma rätt till säkerhet, fred och frihet

URL: https://www.socialdemokraterna.se/var-politik/a-till-o/jakt-och-viltvard
Jakt och viltvård
Våra värdefulla viltbestånd ska bevaras och nyttjas långsiktigt hållbart
Möjligheten till jakt är en viktig del av många människors vardag som stärker landsbygden och håller människor samman. Den kan öka attraktionen att bo på landsbygden och skapa jobb genom kopplingen till besöksnäringen.
Socialdemokraterna vill
att Sverige ska vara ett föregångsland i att förvalta våra naturresurser och viltstammar på ett hållbart sätt
att konflikterna kring jakten på rovdjur måste upphöra och ordning och reda skapas i förvaltningen av dessa
göra en översyn av älgjakten och en samlad klövdjursförvaltning.
Jakt och viltvård
Våra värdefulla viltbestånd ska bevaras och nyttjas långsiktigt hållbart. Förvaltningen ska ske med hänsyn till både allmänna och enskilda intressen. De ideella insatserna inom ramen för det allmänna uppdraget måste tillvaratas och utvecklas.
Älgförvaltningen ska skapa en livskraftig stam med hög kvalitet och i balans med betet. Den ska nu utvärderas och vi ska undersöka om vi ska gå mot en samlad klövdjursförvaltning.
Starka krafter vill använda frågan om rovdjur för att dra isär Sverige. Det accepterar vi inte, utan vi vill hitta lösningar som leder till att människor kan leva och verka på landsbygden samtidigt som vi bevarar en biologisk mångfald. Både skyddsjakt och licensjakt är viktiga verktyg i den förvaltningen. Besluten ska fattas regionalt, vara utformade så att de följer EU-rätten och fattas i god tid så att det finns utrymme för överklaganden. Rätten att försvara sina tamdjur ska finnas kvar.
Dagens kostnader för vildsvinsskador på grödor är inte acceptabla. Det gäller numera även de skador som framförallt stora horder av dovhjortar orsakar. Därför har den S-ledda regeringen ändrat på jaktförordningen för att hitta effektivare metoder för att bedriva jakt på framförallt vildsvin. Regeringen har också gett i uppdrag åt berörda myndigheter att förenkla hantering och försäljning av vildsvinskött samt uppdatera förvaltningsplanerna för vildsvin med målet att halvera vildsvinsskadorna till 2025.
Det här har vi gjort
skapat ett nytt system för snabbare licensjaktsbeslut för rovdjur och kortare ledtider för överklagande
reglerat den tidigare fria fjälljakten för utländska medborgare
utvecklat Svenska jägareförbundets allmänna uppdrag
ändrat i jaktförordningen för att hitta effektivare metoder för att bedriva jakt på vildsvin
uppdragit åt berörda myndigheter att förenkla hanteringen och försäljningen av vildsvinskött samt uppdatera förvaltningsplanerna för att minska vildsvinsskadorna i samhället
skapat incitament för jägare att skjuta fler vildsvin och samtidigt bidra till att mer vildsvinskött når konsumenterna. Därför satsar vi ytterligare 20 miljoner kronor årligen 2021–2025 för att subventionera kostnaden för trikinanalyser för vildsvin.

URL: https://www.socialdemokraterna.se/var-politik/a-till-o/jobb
Jobb
Trygghet på jobbet ger människor trygghet i vardagen
I Sverige ska det vara ordning och reda på arbetsmarknaden. Alla som kan jobba ska jobba och den som jobbar ska kunna leva på sin lön och ha trygga arbetsvillkor. Vi ska bo i ett land där kvinnor och män går till jobbet, känner sig trygga och kan kombinera familj och arbete.
Socialdemokraterna vill
skapa fler jobb i hela landet. Det ska vara schyssta villkor och löner som det går att leva på
skapa fler trygga jobb inom vården och äldreomsorgen, anställa fler undersköterskor, sjuksköterskor och läkare, så att vårdköerna kan kortas
öka tryggheten på arbetsmarknaden och minska stress och psykisk ohälsa i arbetslivet
att de som jobbar inom vård och äldreomsorg ska ha den skyddsutrustning som krävs för att utföra sitt arbete på ett tryggt och säkert sätt
inte att någon ska dö eller skadas på jobbet. Vi vill att de regionala skyddsombuden får utökad tillträdesrätt
skärpa reglerna för arbetskraftsinvandring. Vi vill införa en arbetsmarknadsprövning för arbetskraftsinvandring och slopa möjligheten för personer som fått avslag på asylansökan att få ett uppehållstillstånd för arbete
få slut på arbetslivskriminaliteten och skärpa straffavgifterna för arbetsgivare som använder sig av utländsk arbetskraft utan arbetstillstånd
att den som är utan jobb och behöver stöd i sitt arbetssökande ska få det. Vi vill säkerställa den lokala närvaron för arbetsförmedlingen
förbättra systemet med korttidsarbete vid eventuella lågkonjunkturer så att löntagare kan kompetensutveckla sig samtidigt som de behåller sin anställning
införa aktivitetskrav i försörjningsstödet. Vi behöver kraftfulla åtgärder för att bryta mönstret där människor lever länge på ekonomiskt bistånd. Det handlar bland annat om att socialtjänsten ska ställa utökade krav på att delta i kommunala arbetsmarknadsinsatser som bidrar till att bryta isolering, förbättra hälsa och främja integration för utrikesfödda kvinnor och män.
Alla som kan jobba ska jobba
Socialdemokraterna har fokus på att skapa fler jobb och minska klyftorna – för att skapa ett starkare samhälle och ett tryggare Sverige. När många arbetar och betalar skatt har vi råd med en god välfärd. Därför prioriterar vi jobben och välfärden.
Med schyssta villkor, löner som går att leva på och trygga anställningar bygger vi ett starkare samhälle. I regeringsställning har vi bland annat infört krav på bra arbetsvillkor i offentliga upphandlingar. Vi vill också ta krafttag för att motverka stress och psykisk ohälsa i arbetslivet genom att skärpa kraven på arbetsgivare och förbättra arbetsskadeförsäkringen och Företagshälsovården.
Socialdemokratisk politik står i skarp kontrast till de högerkonservativa som vill försämra LAS och genom lagstiftning sänka ingångslönerna i kollektivavtalen och därmed avveckla den svenska modellen så som vi känner den.
Det här har vi gjort
den socialdemokratiskt ledda regeringens industrisatsningar hargjort en grön, industriell revolution möjlig som skapat tusentals nya jobb i hela landet
infört heltid som norm
förstärkt a-kassan, skapat fler platser på universitet och högskolor och fört en aktiv arbetsmarknadspolitik
avskaffat allmän visstid och begränsat möjligheterna till hyvling av arbetstiden
tagit krafttag mot arbetslivskriminaliteten
förstärkt Arbetsförmedlingen för att bland annat säkerställa lokal närvaro och likvärdig service i hela landet
satsat på Yrkesvux för att möta de stora behoven av gymnasialt yrkesutbildade såsom undersköterskor, elektriker och yrkesförare. Vi ökar också möjligheterna till högskoleutbildning och studiestöd
satsningar på introduktionsjobb och extratjänster
sett till att det finns goda möjligheter till omskolning om du blir arbetslös mitt i livet. Den som blir arbetslös eller sjuk ska möta goda möjligheter och tydliga krav, inte fattigdom och hopplöshet
utvidgat lånet till körkortsutbildning till ungdomar 19–20 år med gymnasieexamen för att fler unga ska ta körkort och därmed stärka sin ställning på arbetsmarknaden
satsat på sommarjobb för unga
sett till att svenska villkor och löner ska gälla för alla som jobbar här. Vi har fått igenom viktiga lagförändringar som skapar mer ordning och reda på den svenska arbetsmarknaden.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/jordbruk
Jordbruk
En jordbrukspolitik för fler gröna jobb, ökad livsmedelsproduktion och höjda ambitioner inom miljö- och klimatområdet
Sverige ska ha levande och livskraftiga landsbygder med ett konkurrenskraftigt och miljömässigt, hållbart jordbruk.
Socialdemokraterna vill
utnyttja möjligheten för en ökad svensk livsmedelsproduktion.
Sveriges lantbrukare bidrar till gröna jobb i hela landet
Vi arbetar långsiktigt för att stärka lönsamheten och konkurrenskraften inom svenskt jordbruk i linje med den svenska livsmedelsstrategin och genom den gemensamma jordbrukspolitiken. Sveriges lantbrukare och deras verksamhet är avgörande för att vi ska ha mat att äta, men de bidrar också till jobb i hela Sverige och håller svenska ängar och betesmarker levande. Fler gröna jobb, ökad livsmedelsproduktion och höjda ambitioner inom miljö- och klimatområdet är fokus för vår jordbrukspolitik.
En ökad livsmedelsproduktion kommer även att leda till fler gröna jobb i livsmedelskedjan och bidra till hållbar utveckling i hela landet.
Det här har vi gjort
aviserat satsningar på sammanlagt 60 miljarder kronor på framtidens jordbruk, där cirka 45 miljarder kronor utgör medel från EU och cirka 15 miljarder kronor är svensk finansiering. Utöver dessa medel satsar regeringen under samma period (2023–2027) cirka 4,3 miljarder kronor på nationella insatser för jordbruket, miljön och utvecklingen i Sveriges landsbygder
lagt fram en långsiktig livsmedelsstrategi som innehåller satsningar på 846 miljoner för åren 2020–2025 så att livsmedelsproduktionen i Sverige kan öka. Dessutom gjordes ytterligare satsningar på totalt 114 miljoner kronor under 2020
föreslog 200 miljoner kronor i stöd till produktion av biogas under 2021
med anledning av Rysslands invasion av Ukraina har kostnaderna för insatsvaror inom jordbruket ökat kraftigt. Därför tog den socialdemokratiska regeringen initiativ till ett krispaket på drygt 2 miljarder kronor till jordbruket och ett stöd på 40 miljoner kronor till yrkesfisket
vi har vidtagit flera åtgärder för att stärka såväl privatpersoner som företag. Bland annat har vi lagt fram förslag om att tillfälligt sänka skatten på bensin och diesel från och med maj månad. Men vi har också presenterat ett förslag om en särskild drivmedelskompensation på 1 000 kronor för att lindra konsekvenserna av dagens höga drivmedelspriser. I gles- och landsbygdsområden, där människor är särskilt beroende av bilen, föreslog vi en högre kompensation om 1 500 kronor men det förslaget röstades ned av de högerkonservativa partierna i Sveriges riksdag
för att säkra den svenska livsmedelsproduktionen lade vi i februari 2022 fram ett stödpaket om 1 miljard kronor.

URL: https://www.socialdemokraterna.se/var-politik/a-till-o/jamstalldhet
Jämställdhet
Ett jämställt samhälle innebär ett tryggare Sverige
Socialdemokraterna är ett feministiskt parti. Kvinnor och män ska ha samma möjligheter och rättigheter på livets alla områden. Män och kvinnor är och ska behandlas som jämlikar.
Socialdemokraterna vill
stärka skyddet mot trakasserier
att jämställdhetsarbetet i skolan ska bedrivas kontinuerligt och inte i projekt för en begränsad tid
att anställda inom vården ska ha rätt till arbetskläder
höja bidragen till kvinnojourerna
att föräldraförsäkringen individualiseras.
Jämställdhet, tillväxt och jobb hänger ihop
I vårt starka samhälle står vi upp för allas lika rättigheter, oavsett om du är man eller kvinna, pojke eller flicka. Ett jämställt samhälle är ett tryggare Sverige. Vi behöver fortsätta att arbeta för att förbättra jämställdheten. Fortfarande har kvinnor lägre löner än män och sämre möjligheter att utvecklas i arbetet.
Det är fortfarande en majoritet av kvinnorna som tar huvudansvaret för hem och familj. År 2020 tog män ut 30 procent av föräldrapenningen och kvinnor tog ut 70 procent. Sverige är därmed inte jämställt.
Jämlikhet och jämställdhet ska öka i Sverige, inte minska. Det offentliga rummet ska värnas mot hat och hot. Diskriminering på grund av kön, könsidentitet, sexuell läggning eller ålder ska motarbetas. Offentliga medel ska aldrig gå till organisationer som kränker mänskliga rättigheter eller undergräver demokratin. Vi vill se kraftfulla insatser mot mäns våld mot kvinnor.
Kvinnor och män ska ha lika rätt och lansvar i familjeliv, yrkesliv och samhällsliv. Det är unga, framförallt unga kvinnor, som mår allt sämre. Bland unga kvinnor är andelen otrygga anställningar störst. Det finns ett tydligt samband mellan anställningsvillkor och sexuella trakasserier.
Osäkra och korta anställningar innebär mer ensidiga och monotona arbetsuppgifter, mindre frihet och sämre möjligheter till utveckling. Arbetsmarknaden behöver därför bli mer jämställd och tryggare, psykiatrin och vården förbättras.
Det här har vi gjort
infört en samtyckeslagstiftning
stoppat allmän visstid och så kallad hyvling (när arbetsgivare ger de anställda färre arbetstimmar, istället för att säga upp. Ett sätt att kringgå turordningsregler och uppsägningstid)
infört heltid som norm
satsat på att minska mäns våld mot kvinnor
särskilda satsningar på kvinnors arbetsmiljö
höjt flerbarnstillägget och inkomstgränserna i bostadsbidraget
bedriver en feministisk utrikespolitik.

URL: https://www.socialdemokraterna.se/var-politik/a-till-o/jarnvag
Järnväg
Tågen ska gå i tid och järnvägen ska rustas upp
Att järnvägen och tågen fungerar är grunden för att vi kan ta oss till jobbet, hälsa på nära och kära och frakta varor och gods på ett miljövänligt och effektivt sätt.
Socialdemokraterna vill
rusta upp järnvägen så att den blir pålitlig och punktlig i hela landet
flytta över mer gods från väg till järnväg
föra över delar av järnvägsunderhållet till att utföras av Trafikverket i egen regi.
satsa mer på järnvägsunderhåll
bygga nya stambanor för ett bättre järnvägssystem med högre kapacitet och snabbare tåg
Järnvägen är en pulsåder i den svenska infrastrukturen
Människor och företag förlitar sig varje dag på att järnvägen och tågen ska fungera så att alla kan komma fram dit de tänkt sig. Men eftersom järnvägsunderhållet har varit så eftersatt under en längre tid så har vi många sträckor som är i allt för dåligt skick.
Den socialdemokratiskt ledda regeringen ökade satsningarna på järnvägsunderhåll kraftigt samtidigt som vi såg över hur underhållet skulle kunna organiseras på bästa sätt för att maximera varje satsad skattekrona. Vi vill att en del av basunderhållet av järnvägen förs över till Trafikverket, så att de kan styra det i egen regi.
Under den socialdemokratiskt ledda regeringen ökade viden ekonomiska ramen till cirka 900 miljarder kronor fram till år 2033. Det är en ökning med 176 miljarder jämfört med den förra planen.
Under de senaste två mandatperioderna fördubblade vi nästan underhållet av järnvägen. Något som gjort det möjligt att fortsätta den starka upprustningen av det svenska järnvägsnätet. Det bidrog även till att godstransporterna på järnväg har ökat.
För oss socialdemokrater är järnvägen en av de viktigaste infrastrukturfrågorna. Sverige ska bli världens första fossilfria välfärdsland och tågen måste gå i tid.
Och vi behöver fler transporter som går på räls istället för på vägarna. För att nå detta behöver vi en pålitlig och robust järnväg i hela landet. Från Malm- och Norrbottniabanan i norr till Kontinentalbanan i söder. Det får vi genom att rusta upp den befintliga järnvägen samtidigt som vi bygger nya banor där vi ser att behoven är som störst.
Det här har vi gjort
storsatsade på järnvägen och ökade underhållspengarna med 40 miljarder till 165 miljarder kronor
återinförde nattågsavgångar, förbättrade järnvägsunderhållet samt påbörjade en satsning på nattåg ut i Europa
dubblerade det nuvarande stödet för att stimulera att gods flyttas över från lastbilar till järnväg

URL: https://www.socialdemokraterna.se/var-politik/a-till-o/kemikalier
Kemikalier
Minska farliga kemikalier
Farliga ämnen sprids i miljön och i produkter som vi och våra barn kommer i kontakt med. Att minska mängden skadliga kemikalier är en prioriterad miljöfråga för oss socialdemokrater.
Socialdemokraterna vill
förbjuda PFAS i hela EU.
att Sverige inför nödvändiga förbud mot farliga kemikalier.
införa skatter som minskar användningen av farliga kemikalier.
att EU:s kemikaliestrategi skyndsamt implementeras så att skadliga ämnen ersätts och fasas ut.
driva på inom EU för skärpta kemikalielagar.
ge Kemikalieinspektionen utvidgade möjligheter att kontrollera produkter, inte minst de som importeras.
göra platser där barn vistas dagligen, till exempel förskolor och skolor, giftfria.
Minska farliga kemikalier för ett tryggare Sverige
Att minska förekomsten av farliga kemikalier i vår vardag är en högt prioriterad fråga för Socialdemokraterna. Eftersom kemikalier sprids både via luft, vatten och produkter behöver arbetet ske systematiskt och på alla nivåer.
Nya kemikalier ska bara tillåtas om de är bevisat ofarliga. Kemikalier ska bytas ut mot mindre farliga alternativ. Särskilt viktigt är att minska miljö- och hälsoriskerna med ämnen som vi kommer i kontakt med i vår vardag – till exempel i mat, dricksvatten, kosmetika, kläder, skor och leksaker. Speciellt i barns miljöer. Mikroplaster sprids idag från olika källor till havet.
I ett starkare samhälle ska tuffa miljöregler skapa trygghet. Därför vill vi driva på för ett övergripande förbud mot PFAS inom EU. Vi vill också se en skyndsam implementering av EU:s kemikaliestrategi så att vi snabbt kan fasa ut de mest skadliga kemikalierna i samhället.
Vi vill att Sverige ska driva på för skärpta kemikalielagar inom EU och samtidigt införa nödvändiga förbud mot farliga kemikalier på hemmaplan. Hormonstörande ämnen ska inte drabba människor eller miljön. Ämnen som liknar varandra ska behandlas i grupp. Tungmetaller och andra skadliga ämnen ska begränsas eller bytas ut. Regler måste ta hänsyn till kombinationseffekter av olika farliga ämnen.
Näthandeln ger nya utmaningar när det gäller kontrollen av kemikalier i varor. Vi vill skapa ett tryggare Sverige genom att förstärka kemikalieinspektionens tillsyn av produkter som vi dagligen kommer i kontakt med, inte minst de som importeras.
Det här har vi gjort i regeringsställning
satsat på flera åtgärder för att minska spridningen av PFAS. I satsningen ingick åtgärder för att öka åtgärdstakten för sanering av områden som förorenats av PFAS, stödja teknikutvecklingen och få tillstånd mer forskning på området för att fylla de kunskapsluckor som fortfarande finns
förbjudit bisfenol A i vattenrör och förbjudit mikroplatser i kosmetika
infört en skatt på farliga kemikalier i elektronik
påverkat EU att förbjuda bly i vissa konsumentprodukter
tillsatt en utredning som lämnat förslag på hur en skatt på skadliga kemikalier i kläder och skor kan utformas.

URL: https://www.socialdemokraterna.se/var-politik/a-till-o/klimat
Klimat
En klimatpolitik för vanligt folk
Att klara klimatet är vårt gemensamma ansvar. Vi behöver alla bidra, men det krävs en klimatpolitik som fungerar för vanligt folk i hela landet – varje dag. Vi vill ta oss an uppgiften att klara klimatkrisen genom att modernisera Sverige och ställa om till ett fossilfritt Sverige. Vi har tekniken, kunnandet och viljan. Genom att samla Sverige kan vi bli det första fossilfria välfärdslandet.
Socialdemokraterna vill
kombinera att både göra det billigare att kunna använda bilen för vanligt folk i glesbygd, samtidigt som vi stadigt pressar ner utsläppen och skapar nya jobb och stärker Sveriges beredskap. Därför presenterar vi en helt ny modell för inblandning av biodrivmedel i Sverige – Sverigebränslet
ha dubbelt så många publika laddstolpar till 2030. Socialdemokraterna vill införa ett laddstolpemål om att minst fördubbla antalet publika laddstolpar till 2030
driva på för att göra det enklare att använda elbil med en mer enhetlig hantering av laddare och appar för elbilsanvändare
införa ett ekonomiskt stöd för åtgärder som förbättrar energiprestandan i flerbostadshus
satsa 500 miljoner kr mer än regeringen och SD på industriklivet för att möjliggöra omställning för svenska företag. Vi vill fortsatt ha kvar medel till klimatklivet för en hållbar och utökad laddinfrastruktur
satsa 100 miljoner kr mer än regeringen och SD på att stärka klimatberedskapen för kommuner som drabbas av skyfall och extremoväder och vi vill även införa en beredskapsgeneral för krishantering
ha ett reformerat reseavdrag: Reseavdraget behöver bli bättre och enklare, och omfatta fler. Vi socialdemokrater vill fullfölja den största reformen av reseavdraget på flera decennier
ha avgiftsfri kollektivtrafik för gymnasieelever och studenter under sommaren
göra omfattande investeringar i både ny och befintlig järnväg. Vi vill fortsätta med den historiska nationella infrastrukturplan som vi har sjösatt i regeringsställning där vi ökar investeringstakten för mer och bättre järnväg
göra fortsatta investeringar i den gröna omställningen för att skapa tiotusentals nya jobb för vanligt folk i hela landet. Hela samhället tjänar på att svensk industri blir världsledande.
att tillståndsprocesser ska effektiviseras för både befintliga och nya verksamheter för att Sveriges konkurrenskraft ska stärkas och den gröna omställningen ska kunna genomföras. Till exempel ska nya gruvor kunna öppnas för att säkra tillgång till nödvändiga och innovationskritiska metaller och mineraler. Att snabba på och förenkla tillståndsprocesser är en viktig del för att öka takten i investeringarna och jobben som näringslivet planerar för hamnar i Sverige och inte i andra länder.
Klimatpolitik mot ett fossilfritt Sverige
En aktiv klimatpolitik är också en politik för framtidens jobb. Genom att Sverige går före och investerar i klimatvänlig teknik stärks våra företags konkurrenskraft. Svenska företag ska vara redo att sälja de innovationer som världen efterfrågar. Det skapar jobb och exportintäkter.
Den socialdemokratiskt ledda regeringen har sett till att Sverige har fått en klimatlag, ett klimatpolitiskt råd och att de kanske mest ambitiösa klimatmålen i världen har införts.
Vi ska göra det lönsamt för företagen att agera miljövänligt. Det ska vara lättare för människor att ta ett klimatansvar i sin egen vardag.
Sverige måste vara en stark kraft i FN och EU för en mer ambitiös klimatpolitik.
Det här har vi gjort
nått en bred klimatpolitisk uppgörelse som är en av de mest ambitiösa i världen
infört ett nytt system med miljöbilsbonusar och infört krav på inblandning av förnybara biobränslen i bensin och diesel vid pumpen
kraftigt investerat för klimatet, bland annat genom lokala klimatinvesteringar över hela landet
presenterat den största tågsatsningen i modern tid
anslagit det största stödet per capita i världen till FN:s globala gröna fond för klimatåtgärder i fattiga länder
industrins gröna omställning är avgörande om vi ska bli världens första fossilfria välfärdsland. Därför har vi gjort flera satsningar på industriprojekt som biodrivmedel, plastreturraffinaderier, vätgasproduktion, återvinningsanläggningar och batteriproduktion
som del av industrisatsningarna finns programmet ”Industriklivet” som stöttar industrins omställning till nollutsläpp genom tekniksprång. Det är en nödvändighet om Sverige ska nå målet om nettonollutsläpp till senast 2045. För att stötta industrins omställning till fossilfrihet satsar den socialdemokratiskt ledda regeringen på att bredda Industriklivet med 217 miljoner kronor under 2022 till totalt 909 miljoner kronor
föreslagit satsningar på avskiljning, infångning och lagring av biogen koldioxid (så kallad bio-CCS). Satsningen omfattar 6 miljarder kronor under perioden 2026–2040
genomfört flera satsningar på Biogas. Biogas är en förnybar energikälla med mycket hög miljöprestanda. En stor del av det material som används för att framställa biogas kommer från lantbruket och livsmedelskedjan, till exempel gödsel, rester från mejerier, livsmedelsförädling och slakterier. Dessa näringar har en central roll i omställningen till en cirkulär och biobaserad ekonomi i Sverige. I arbetet med att nå dit kommer svensk landsbygd att vara avgörande
satsat 200 miljoner kronor under 2021 till investeringar i testbäddar för bioraffinaderier så att svenska företag kan kommersialisera nya hållbara lösningar. Satsningen bidrar till företagsetableringar och internationella investeringar, samt etableringen av ett centrum i världsklass för en resurseffektiv, giftfri och cirkulär bioekonomi
under 2022 stod Sverige värd för ett globalt högnivåmöte, 50 år sedan FN:s första miljökonferens.

URL: https://www.socialdemokraterna.se/var-politik/a-till-o/kollektivavtal
Kollektivavtal
Ordning och reda på arbetsmarknaden
Den svenska modellen bygger på ett samarbete mellan fack och arbetsgivare där de förhandlar och sluter kollektivavtal om löner och andra anställningsvillkor. Det är en framgångsrik modell som bidragit till ordning och reda på arbetsmarknaden och en positiv utveckling för hela landet.
Socialdemokraterna vill
säkerställa goda arbetsvillkor och öka tryggheten på jobbet för alla som arbetar i Sverige. Då är det avgörande att det finns kollektivavtal som reglerar spelreglerna på arbetsmarknaden
att svenska fackförbund alltid ska kunna kräva svenska kollektivavtal, ytterst med stöd av eventuella stridsåtgärder, dock med de begränsningar som följer av EU-rätten.
Starka kollektivavtal – för ett tryggare Sverige
I Sverige ska det vara ordning och reda på arbetsmarknaden. Alla som kan jobba ska jobba och den som jobbar ska kunna leva på sin lön och ha trygga arbetsvillkor. Vi ska bo i ett land där kvinnor och män går till jobbet, tar ansvar och känner sig trygga.
Den svenska modellen bygger på en stark arbetsrätt och starka parter på arbetsmarknaden. I Sverige finns grundläggande, lagstadgade regler för vad som gäller på den svenska arbetsmarknaden. I övrigt är det kollektivavtalen som reglerar lön, arbetstid, inflytandefrågor och andra anställningsvillkor. Det är fackföreningarna och arbetsgivarna som förhandlar fram de olika kollektivavtalen. Att se till att kollektivavtalen även respekteras vilar på avtalsparterna själva.
Socialdemokraterna värnar den framgångsrika, svenska modellen. Vi vill att arbetsmarknadens parter, såväl arbetsgivarorganisationer som fackförbund, ska ha många medlemmar, vara starka och träffa heltäckande, branschanpassade kollektivavtal. Svenska kollektivavtal ska gälla för alla på den svenska arbetsmarknaden.
Det här har vi gjort
stoppat krav på försämrade anställningsvillkor när det gäller både lön och trygghet för ungdomar och nyanlända
stoppat och motverkat lönedumpning och diskriminering av utländska arbetstagare
tillsammans med arbetsmarknadens parter har vi funnit långsiktiga lösningar som gör att nyanlända kan komma in på arbetsmarknaden fortare
rivit upp lex Laval
drivit frågan om kollektivavtal som krav vid upphandling.

URL: https://www.socialdemokraterna.se/var-politik/a-till-o/kompetensforsorjning
Kompetensförsörjning
Företag i hela landet ska kunna hitta rätt kompetens
En av Socialdemokraternas viktigaste prioriteringar är att bryta segregationen. Samtidigt som vi i vissa grupper har hög arbetslöshet saknas arbetskraft i många branscher. För att arbetsmarknaden ska fungera måste fler rustas för att kunna ta de jobb som finns.
Socialdemokraterna vill
ha en statlig aktiv arbetsmarknadspolitik i hela landet. Oavsett var i landet man bor ska man snabbt kunna få stöd att komma i jobb
att möjligheten att utbilda sig, med ett tydligt fokus på bristyrken, ska öka på alla nivåer
ha fler platser på universitet, högskola och yrkeshögskola och investera mer i kvaliteten i utbildningen
bygga ut vuxenutbildningen genom fler platser inom yrkesvux, komvux och folkhögskola.
Kompetensförsörjningen måste säkras
För att företag ska kunna växa och utvecklas behöver det finnas arbetskraft med rätt kompetens. När svensk ekonomi går bra behöver vi se till att människor kan ta de lediga jobb som finns. Vi vill att det ska vara möjligt att byta jobb och vidareutbilda sig under arbetslivet. Då behöver vi satsa på utbildning.
Med Yrkesintroduktionsjobb är det möjligt att underlätta för företag att få en säker kompetensförsörjning samtidigt som unga får yrkeskunskaper och jobb. Yrkesintroduktionsjobb ska ge kvalitetssäkrade kunskaper i yrket till avtalsenliga villkor och vara ett samarbete mellan arbetsgivare, fack och staten. Staten ska täcka en del av lönen mot att arbetsgivare och fack står för utbildningen i yrket.
I vårt starka samhälle ska vi konkurrera med kompetens och kunskap - inte låga löner. Så bygger vi ett tryggare Sverige.
Det här har vi gjort
genomfört ett Kunskapslyft med över 96 000 nya utbildningsplatser inom vuxenutbildning, yrkeshögskola, folkhögskola och högskola
förbättrat möjligheten till regionala yrkesvuxutbildningar. Från den 1 jan 2021 finansierar staten sju platser av tio och kommunerna tre
infört en rätt till kompletterande vuxenutbildning som även innefattar behörighet till Yrkeshögskolan
infört specialiserade branschsskolor för vissa yrkesutbildningsinriktningar
genomfört en 90-dagarsgaranti för unga. Den som är ung och utan arbete ska få stöd direkt och inom 90 dagar erbjudas ett riktigt jobb eller en utbildning som leder till jobb
infört Utbildningskontrakt för att få unga som saknar gymnasiekompetens att avsluta sin gymnasieutbildning
genomfört ett Kunskapslyft med 140 000 nya utbildningsplatser inom Komvux, yrkesvux, yrkeshögskola, folkhögskola samt universitet och högskola.

URL: https://www.socialdemokraterna.se/var-politik/a-till-o/konsumentfragor
Konsumentfrågor
Stärk konsumenternas makt
Vi socialdemokrater vill stärka konsumenternas makt. När företag inte följer de regler som gäller så måste det få tydligare konsekvenser. Samhället får inte svika de som hamnat i skuldfällan.
Socialdemokraterna vill
att det finns konsumentvägledning i varje kommun, mindre kommuner kan samverka med varandra
att det ska vara möjligt att fortsätta använda kontanter, oavsett var i landet vi bor
att övergången till ett samhälle med allt mindre kontanter måste ske på ett sätt så att ingen lämnas efter. I första hand ska det hanteras av bankerna, men om det inte fungerar kan en lagstiftning inte uteslutas
kartlägga förekomsten av könsstereotyp och sexistisk reklam och överväga om det behövs ytterligare åtgärder i form av utvecklad självreglering och utbildningsinsatser. Om det inte fungerar är vi beredda att överväga lagstiftning
se över reglerna för uppsägningstider för medlems- och abonnemangstjänster
överväga krav på tillgänglighet på kundtjänst för abonnemang och medlemstjänster.
Vi vill stärka konsumentens makt
Det ska vara lätt för människor att vara aktiva konsumenter, handla medvetet och bidra till en mer hållbar konsumtion. Alla konsumenter måste ha goda förutsättningar för att fatta rätt beslut kring vad de ska köpa och inte köpa.
Sverige har ett bra skydd för konsumenter. Men vi ser också brister. Konsumentens makt måste stärkas, lagarna bli tydligare och beslut i Allmänna reklamationsnämnden måste få konsekvenser. Konsumentombudsmannens befogenheter behöver förstärkas, bland annat genom att direkt stoppa otillåten marknadsföring.
Vi vill minska osäkerheten för konsumenter vid telefonförsäljning och förhindra att människor tvingas betala för varor som de inte vill ha. Barn under 16 år ska skyddas mot aggressiv marknadsföring.
I dagens samhälle är det lätt att komma över krediter. Sms-lån med otillräcklig kreditprövning och i vissa fall ockerräntor måste motverkas. Vi vill förebygga överskuldsättning och öka hjälpen för människor att ta sig ur skuldfällan. Vårt Sverige kan bättre.
Det här har vi gjort
åtgärder kring snabblån (sms-lån) som innebär att ett räntetak införs, med en gräns på 40 procentenheter över referensräntan. Även ett kostnadstak har införts. Räntor, avgifter och inkassokostnader får aldrig överstiga det ursprungliga kreditbeloppet
ett skriftlighetskrav vid telefonförsäljning har införts
konsumentombudsmannen har fått möjlighet att under vissa förutsättningar omedelbart (utan att först gå till domstol) förbjuda företag att ägna sig åt otillåtna marknadsföringsmetoder
tagit fram en strategi mot överskuldsättning som omfattar bland annat en ny skuldsaneringslag och satsningar på förebyggande arbete för att motverka överskuldsättning. Den nya lagen ska få fler svårt skuldsatta att ansöka om och genomgå skuldsanering. Detta sker bland annat genom att kravet på överskuldsättning har nyanserats, gäldenärens betalningar underlättats och två betalningsfria månader införts
tagit fram en strategi för cirkulär ekonomi, där det finns ett antal förslag för att varors livslängd ska kunna förlängas genom exempelvis reparationer. Det viktigaste är dock att konsumenterna har en lagstadgad rätt till längre reklamationstid. Genom den nya konsumentköplagen förlängs den omvända bevisbördan från sex månader till två år. Detta underlättar för konsumenterna att, med rätten på sin sida, reklamera produkter och sätta press på företagen att skapa hållbara produkter. Det är bra både för miljön och plånboken.

URL: https://www.socialdemokraterna.se/var-politik/a-till-o/kriget-i-ukraina
Kriget i Ukraina
Sverige ska stötta Ukraina så länge det behövs.
Vår tids definierande uppgift är att Ryssland inte vinner kriget. Vi står upp för Ukrainas rätt att leva i demokrati och fred och kräver ett omedelbart stopp av kriget. Rysslands folkrättsvidriga krigföring i Ukraina har stöpt om det säkerhetspolitiska läget i Europa. Det här kriget handlar inte bara om Ukrainas frihet och demokrati, utan om hela Europas framtid. Det gäller mer än bara geopolitik, det handlar om en djup värderingskonflikt mellan demokrati och auktoritärt styre.
Socialdemokraterna vill
att Sverige ska fortsätta ge Ukraina finansiellt, militärt och humanitärt stöd.
att Sverige ska skicka JAS Gripen-plan till Ukraina.
se statliga garantier för att försvarsindustrin ska öka sin produktionskapacitet och upprätta direktproduktion av ammunition och vapen till Ukraina.
att Sverige ska bidra med resurser och kompetens till återuppbyggnaden av Ukraina.
att Sverige arbetar med att stödja Ukraina i det reformarbete som krävs för att bli medlem i EU.
använda de frysta ryska centralbankstillgångarna på över 260 miljarder euro som säkerhet för lån för att stötta Ukraina.
att avkastningen från de frysta ryska tillgångar som finns i Europa ska kunna användas för att köpa ammunition till Ukraina.
omprioritera inom EU:s budget för att stötta Ukraina, främst för ammunitionsproduktion.
att EU omgående påbörjar arbetet med nästa stödpaket till Ukraina.
att EU fortsätter sätta ekonomisk press på Ryssland genom utökade sanktioner och arbetar för ett ansvarsutkrävande av Rysslands krigsförbrytelser.
Rysslands olagliga invasionskrig mot Ukraina har i grunden ändrat förutsättningarna för fred och stabilitet i Europa.
Vi måste fortsätta stötta Ukraina militärt, finansiellt och humanitärt. Kampen i de ukrainska skyttegravarna handlar om Ukrainas rätt till frihet och demokrati, men också om oss här i Sverige. Om vår säkerhet, vår demokrati och vårt sätt att leva.
Vår tids definierande uppgift är att Ryssland inte vinner kriget. Därför måste vi och EU göra mer för att stötta Ukraina. Stödet till Ukraina måste öka och fortsätta så länge det behövs.
Det är sannolikt att kriget i Ukraina kommer att pågå under lång tid vilket kräver en mycket långsiktig planering frän västvärlden och EU:s sida.
EU:s medlemsländer behöver tillsammans fortsätta det militära, humanitära, politiska och inte minst finansiella stödet till Ukraina så länge det behövs. Rysslands egna frysta tillgångar som finns i Europa ska användas för att stötta Ukraina. EU behöver fortsätta öka den ekonomiska pressen på Ryssland och stötta arbetet med att kartlägga krigsförbrytelser och ställa krigsförbrytare till svars.
Det är också viktigt att EU lägger grunden för det massiva internationella och finansiella stöd som kommer att behövas för att bygga upp Ukraina när kriget är slut.
Det är viktigt för svensk säkerhet att det finns en väg in i den europeiska gemenskapen för fler länder, bland annat Ukraina. Kraven på demokrati, stabil ekonomi, fackliga rättigheter och korruptionsbekämpning ska vara strikta, både för befintliga och nya medlemsstater. EU ska stötta kandidatländerna i det viktiga reformarbete de har för att leva upp till kraven.

URL: https://www.socialdemokraterna.se/var-politik/a-till-o/kultur
Kultur
För ett kreativt och demokratiskt Sverige
Konsten och kulturen bidrar till att skapa ett rikare samhälle att leva i. Socialdemokraterna ser kulturen som en viktig del av välfärden. Investeringar i kultur banar också väg för nya jobb inom de kreativa näringarna.
Socialdemokraterna vill
utveckla kulturlivet i hela landet och öka stödet till allmänna samlingslokaler och mötesplatser
utveckla kultursamverkansmodellen
införa fri entré till regionala museer
utveckla konstnärernas villkor
utveckla kultur- och musikskolan
Kultur för ett levande Sverige
Kulturens ställning är ett mått på samhällets värdighet. I detta arbete har den idéburna folkbildningen en central roll.
Kulturen har ett egenvärde. Den konstnärliga friheten är en förutsättning för den kreativa processen och att garantera denna frihet är politikens viktigaste uppgift.
Kulturen tillför människan unika värden, ger perspektiv på och förståelse för det egna livet och omvärlden. På så sätt bidrar kulturen till både individers och samhällens utveckling. Vi slår vakt om principen om armlängds avstånd.
Därför är det professionella kulturlivet, de utövande konstnärerna, civilsamhället och de statliga kulturinstitutionerna så viktiga. Kultur är en del av vår välfärd och därför ska vi ha en stark statlig kulturpolitik i Sverige som ser till att alla kan delta i och ta del av kultur i hela landet – detta är en del av den svenska modellen.
Sverige behöver mer, inte mindre, kreativitet för att lösa de komplexa utmaningar vi står inför. Investeringar i kultur skapar ett rikare och starkare samhälle och banar väg för nya jobb, både inom och utanför de kreativa näringarna.
Det här har vi gjort
återinfört fri entré på statliga museer
satsat på musik- och kulturskolan
stärkt kultursamverkansmodellen
fördubblat det statliga bidraget till kulturskolan
förbättrat de kulturellt yrkesverksammas villkor
infört filmproduktionsincitament
inrättat ”Sveriges museum om förintelsen”
satsat på bibliotek och läsfrämjande insatser
tagit fram ett kulturpolitiskt program Länk till annan webbplats, öppnas i nytt fönster.

URL: https://www.socialdemokraterna.se/var-politik/a-till-o/kyrkor-och-trossamfund
Kyrkor och trossamfund
En del av det civila samhället
Sverige är ett land med plats för många olika trosuppfattningar. Kyrkorna och samfunden, som alla är en del av det civila samhället, är självklara samlingsplatser i såväl glädje som sorg.
Socialdemokraterna vill
stödja kyrkor och trossamfund som en del av det civila samhället
värna religionsfriheten – att alla människor som vill ska kunna utöva sin tro
att kyrkor och samfund ska leva upp till samhällets krav om demokrati, jämlikhet och alla människors lika värde.
Vi värnar religionsfriheten – på demokratisk grund
En av våra grundläggande fri- och rättigheter är religionsfriheten och att vi anser att alla människor ska ha rätt att utöva sin religion. Trossamfunden bär ett gemensamt ansvar för att skapa respekt för olika trosuppfattningar, att värna demokratin och alla människors lika värde.
Då svenska kyrkan och staten skildes åt den 1 januari 2000 var ett av syftena att öka likställigheten mellan olika trossamfund. Staten har dock ett fortsatt ansvar för Svenska kyrkans kyrkobyggnader. Övriga trossamfund får statligt stöd för att bedriva aktiv och långsiktigt inriktad religiös verksamhet i form av gudstjänster, själavård, undervisning och olika omsorgsdelar.
Vi behöver förstärka principen om att skattemedel ska gå till organisationer som främjar demokrati och integration. Vi behöver också säkerställa en effektiv och väl fungerande samordning av bidragsutbetalningarna till de olika trossamfunden. Den tidigare socialdemokratiska regeringen lade fram en proposition som stärkta demokrativillkor för bidragsgivning till trossamfund, den propositionen stoppade högerregeringen.
Socialdemokraterna är som parti verksamma inom Svenska kyrkan och ställer upp i kyrkovalen. Där vill vi ha en öppen folkkyrka. Vi tar starkt avstånd från kvinnoprästmotståndare och den negativa inställning till HBTQ-personer som fortfarande finns inom vissa delar av kyrkan. Med sin rikstäckande verksamhet, öppen för alla, ska Svenska kyrkan erbjuda trygghet och gemenskap.
Det här har vi gjort
ökat stödet för säkerhetshöjande insatser hos trossamfunden
ökat stödet till trossamfunden under pandemin
infört ett stöd för kompetensutveckling av trossamfundsledare från olika religioner för att värna demokratin och samhällets uppbyggnad
arbetat för skärpta demokrativillkor när det gäller statliga stödet till trossamfunden

URL: https://www.socialdemokraterna.se/var-politik/a-till-o/karnkraft
Kärnkraft
En viktig del av svensk elproduktion
Höga elpriser slår mot människors plånböcker och skapar svårigheter för industrin. Vi behöver bygga ut elproduktionen för att snabbt få mer billig el och möjliggöra grön omställning och nyindustrialisering. För att lösa Sveriges energibehov ser vi behov av mer el från alla fossilfria kraftslag.
Socialdemokraterna vill
Säkra tillgången till stabil, billig fossilfri el genom att använda all säker och hållbar elproduktion vi har tillgång till.
Kärnkraften är en viktig del av svensk elproduktion och kommer att så vara under lång tid framöver. Vi ser positivt på de initiativ som nu tas för att undersöka potentialen framåt i samtliga energislag Vi har länge pekat på behovet av en ny energiöverenskommelse för Sveriges bästa, och vill därför föra energipolitiska samtal med andra partier om alla kraftslag, från vindkraft till kärnkraft.
Sveriges elförsörjning måste tryggas, det är och har alltid varit vår första prioritet inom energipolitiken. Socialdemokraterna är teknikoptimistiska och ser positivt på forskning och utveckling. Vi vill se mer fossilfri energi, energieffektivisering, energilagring och ökad flexibilitet i elsystemet.
Energi från vind, sol och biobränslen har stor potential att byggas ut under lång tid framöver. Det är också inom förnybara energikällor som investeringsviljan är som störst – till exempel för havsbaserad vindkraft. Det är grön och billig elproduktion som kan komma igång snabbt, här och nu. Men även kärnkraft utgör en viktig del av svensk elproduktion och kommer att fortsätta vara det under lång tid framöver.
För att klara industrins gröna omställning och konkurrenskraft har vi föreslagit ett nytt energipolitiskt mål om ytterligare minst 60 TWh fossilfri kraft till 2030. Vi menar att detta är något som behövs för att inte Sverige nu ska gå miste om nya investeringar och fler arbetstillfällen.
Vårt mål är att Sverige ska bli världens första fossilfria välfärdsnation. År 2045 ska Sverige inte ha några nettoutsläpp av växthusgaser till atmosfären, för att därefter uppnå negativa utsläpp.
Kärnkraften är en viktig del av svensk elproduktion nu och en lång tid framöver
Under senare år har prognoserna för den framtida elanvändningen kraftigt reviderats uppåt, i vissa fall mer än fördubblats jämfört med idag. Detta som ett resultat av den nödvändiga gröna omställningen och nyindustrialiseringen och de tusentals nya arbetstillfällen som hänger samman med denna. Vi behöver ta höjd för en fördubblad elproduktion, om vi ska klara grön omställning och kunna stärka välfärden. Detta påverkar såväl behoven av nyinvesteringar i elsystemet som möjligheterna till utfasning av befintlig kapacitet.
Kärnkraften ska användas på ett säkert och effektivt sätt. Det är viktigt att här notera att det inte finns och har funnits något stoppdatum som förbjuder eller medför nedstängning av kärnkraft. Socialdemokraterna motsätter sig inte heller att fler än tio nya reaktorer byggs i Sverige men vill att det ska ske på de platser där det idag redan finns kärnkraftverk i drift. Där finns lokal acceptans, kompetens och den infrastruktur som krävs för bl.a. anslutning till elnät och transport av bränsle och avfall
Frågor och svar om kärnkraft:
Vad tycker Socialdemokraterna om kärnkraft?
Så här står det i Socialdemokraternas Valmanifest 2022:
”Kärnkraften är en viktig del av svensk elproduktion och kommer att så vara under lång tid framöver. Vi ser positivt på de initiativ som nu tas för att undersöka potentialen framåt i samtliga energislag. Efter valet vill vi se en ny energiöverenskommelse för Sveriges bästa, och vill därför föra energipolitiska samtal med andra partier om allt från vindkraft till kärnkraft.”
Varför stänger politiken ned kärnkraftsreaktorer?
Det är inte politiska beslut som gjort att vissa reaktorer slutat användas utan det är helt och hållet företagens egna kommersiella beslut. Det är ingen dörr stängd till kärnkraft. Det är fritt fram att bygga kärnkraft i Sverige och har varit det under de senaste tio åren. Socialdemokraterna ser dessutom positivt på säkra livstidsförlängningar och effekthöjningar av och i befintlig kärnkraft. Vi motsätter oss inte heller att det byggs fler än tio nya reaktorer men vill att det sker på de platser där det redan idag finns kärnkraftverk i drift.
Behövs inte kärnkraften i framtiden? Varför vill ni inte ha kärnkraft?
Kärnkraften är en viktig del av svensk elproduktion och kommer sannolikt att fortsätta vara det under lång tid framöver. Det har, under vissa givna förutsättningar, varit tillåtet att bygga kärnkraft) i närmare tio år men investeringsviljan från ägarna har saknats.
Hade priserna varit lägre om kärnkraftsreaktorer inte stängts ned?
Sverige har de senaste tio åren ökat energiproduktionen. Priset på elen idag har därför inte med kärnkraften att göra. De höga priser som förekommit beror främst på höga priser på naturgas, som är viktig för många länder i Europa. Så sent som 2020 hade vi rekordlåga priser i Sverige – med samma energimix som vi har idag. Ser man till Europa så har exempelvis Frankrike, som har långt mer kärnkraft är Sverige, haft ännu högre priser än vad vi har haft.
Det är tydligt att lösningen snarare är att frigöra Europa från beroende av fossil el och att fortsätta bygga ut både produktion och överföringsförmåga i Sverige.
Ni säger att investeringsviljan är låg, samtidigt har flera kärnkraftsägare varit ute och sagt att de vill bygga. Det verkar inte hänga ihop?
Det står aktörer fritt att bygga nya reaktorer, såväl traditionella som små modulära reaktorer. Vi har även öppnat för att det kan byggas fler än tio nya reaktorer, något som kan bli aktuellt bl.a. då det krävs fler små modulära reaktorer för att ersätta en befintlig med större kapacitet.
Det finns många som pratar om att de vill bygga ny kärnkraft. Däremot är det väldigt få som hittills satsat på att investera.
När det gäller förnybar energi så finns det under 2017-2023 över 100 miljarder kronor i beslutade eller aviserade investeringar i vindkraft. Det bygger och har byggt ut elproduktionen i Sverige här och nu.
Investeringsviljan här och nu, i Sverige, är främst i förnybara energislag som vindkraft. Därför har vi också fattat beslut för att förenkla och snabba upp utbyggnaden av vindkraft till havs, något som kan ge kraftigt ökad energiproduktion, särskilt i södra Sverige. Tyvärr har den nya regeringen försämrat dessa möjligheter.
M, SD, KD vill satsa på ny kärnkraft. Varför vill inte ni det?
Kärnkraften är en viktig del av svensk elproduktion och kommer sannolikt fortsätta vara det under lång tid framöver. Det har, under vissa givna förutsättningar, varit tillåtet att bygga traditionella såväl som små modulära reaktorer i närmare tio år men investeringsviljan från ägarna har saknats.
Den socialdemokratiska regeringen har givit uppdrag om modernisering av regelverken så att de hänger med i den tekniska utvecklingen, och tillhandahållit gröna kreditgarantier som kan användas även till detta område. Men investeringsviljan har hittills varit låg hos företagen. Är man seriös när man menar att man ska bygga ny kärnkraft så måste man i så fall använda skattebetalarnas pengar till det. Inte ens i budgetreservationen 2022 från M, SD, KD fanns några sådana pengar.
Vad tycker ni om SMR (Små modulära reaktorer)?
Ny kärnkraft tar lång tid att utveckla och investeringsviljan i förnybar el är mycket större. Socialdemokraterna är ett teknikoptimistiskt parti. Det är inte aktuellt att stänga några dörrar utan vi vill fortsätta följa utvecklingen av all fossilfri teknik – det gäller även små modulära reaktorer (SMR). Energimyndigheten finansierar redan forskning om SMR, i enlighet med energiöverenskommelsen. Den socialdemokratiska regeringen gav sommaren 2022 Strålskyddsmyndigheten i uppdrag att uppdatera regelverken för kärnkraft så att de hänger med i teknikutvecklingen, inklusive SMR.
Det är viktigt att vi har regelverk och säkerhetsarbete som hänger med i teknikutvecklingen också inom detta område.
Läs mer om vår energipolitik
Vår energipolitik

URL: https://www.socialdemokraterna.se/var-politik/a-till-o/lag-och-ordning
Lag och ordning
Sverige ska vara ett tryggt land. Oavsett var man bor ska man kunna gå ut på kvällarna utan att känna sig rädd eller orolig.
Sverige ska vara ett tryggt land. Oavsett var man bor ska man kunna gå ut på kvällarna utan att känna sig rädd eller orolig. Det är en grundläggande del av samhällskontraktet att man som medborgare ges skydd från brott och upprättelse ifall man ändå utsätts. Här och nu behöver utvecklingen med den skenande gängkriminaliteten vändas.
Socialdemokraterna vill
Fortsatt skärpa straffen för brott kopplade till gängkriminalitet, organiserad brottslighet och mäns våld mot kvinnor.
Särskilda straffskärpningar för brott där barn utnyttjas, t.ex. för narkotikaförsäljning. Ett särskilt straff för köp av narkotika av barn.
Punktmarkera ungdomar på väg in i kriminalitet, antingen genom en personlig följeslagare eller fotboja.
Införa en svensk maffialag med kollektivt straffansvar för att gripa och lagföra gängtopparna inom den organiserade brottsligheten.
Satsa på fler poliser. Vi vill se 50 000 anställda i Polisen 2032, varav minst 34 000 ska vara poliser.
Ge polis och andra myndigheter bättre och utökade verktyg i brottsbekämpningen, t.ex. vad gäller hemlig dataavläsning och tillgång till realtidskameraövervakning med ansiktsigenkänning liksom avläsning av registreringsskyltar.
Belöning för dem som tipsar polisen om illegala vapen (s.k. tipspeng)
Göra stora ekonomiska satsningar på socialtjänst och skola, med bl.a. två lärare i varje årskurs 1 och rätt stöd till barn med NPF. För varje krona som satsas på polisen bör samma summa satsas på tidig brottsbekämpning och att bryta nyrekryteringen till gängen.
Att det offentliga ska ta kontroll över samtliga HVB-hem som vårdar kriminella ungdomar och idag drivs av företag. Hemmen ska drivas av kommunerna och personalen ska samtidigt ges utökade befogenheter.
Införa Ungdomskriminalitetsnämnder för att vända en negativ utveckling hos barn och unga på väg in i kriminalitet.
Genom skärpt EU-lagstiftning ålägga nätoperatörer och digitala plattformar att stoppa spridningen av barnpornografi och material rörande sexuella övergrepp mot barn (S.k. ”Chat control”)
Återupprätta tryggheten i Sverige
Samtidigt som brottsligheten generellt minskar så sprider den växande och allt grövre gängkriminaliteten skräck och underminerar människors tillit till varandra och till samhället. När samhället framstår som oförmöget att hantera utvecklingen tappar människor hoppet om gemensamma lösningar och tvingas istället hitta nya levnadsvanor, flytta, skaffa gallergrindar och privata överfallslarm. Det splittrar Sverige och ökar motsättningarna mellan människor. Att återupprätta tryggheten är därför helt nödvändigt för att behålla vår samhällsmodell.
Läs vidare om vår kriminalpolitik:
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/landsbygdspolitik
Landsbygdspolitik
Levande landsbygd och fler jobb
Människor ska kunna bo och verka i hela Sverige. I ett starkare samhälle finns resurser och kraft för en aktiv landsbygdspolitik som utnyttjar hela Sveriges potential. Det skapar ett tryggare Sverige som håller ihop.
Socialdemokraterna vill
stimulera regional tillväxt. Investera i service, statlig närvaro, utbildning, bredband, vägar och järnvägar samt bostäder i hela Sverige
utnyttja möjligheten för en ökad svensk livsmedelsproduktion
se till att det blir lättare att bygga i attraktiva strandlägen på landsbygden
öka resurserna till lokala kulturverksamheter, införa fri entré till regionala museer och öka stödet till allmänna samlingslokaler och mötesplatser.
Ett starkare Sverige där klyftor mellan stad och land byggs bort
Sverige ska hålla ihop och det ska vara möjligt att bo, leva och verka i alla delar av landet. Idag har vi problem med klyftor mellan stad och land.
Sverige kan uträtta stordåd även i framtiden – om vi håller ihop. Landsbygden har en stor potential att utvecklas och växa. Grunden är växtkraften i entreprenörskap och småföretagande på landsbygden. En modern och aktiv regionalpolitik är ett verktyg för utveckling och jobb i hela landet.
På landsbygden är väl underhållna vägar av särskilt stor vikt. Därför vill vi utöka satsningarna på vägar på landsbygden. Åtgärder som förbättrat stöd till näringslivsutveckling, en fungerande regional arbetskraftsförsörjning, tillgång till offentlig och kommersiell service är andra viktiga delar i en kraftfull regional tillväxtpolitik.
Oavsett var i landet du bor ska du ha tillgång till konst och kultur av hög kvalitet. Därför vill vi öka resurserna till regionala och lokala kulturverksamheter. Fysiska mötesplatser är en förutsättning för att människor ska kan samlas och för att demokratin ska kunna verka och utvecklas. Sverige behöver därför fler samlingslokaler som civilsamhällets organisationer har råd att vara i.
För att klara detta behöver vi ett starkt samhälle och bred förankrad landsbygdspolitik. Det skapar ett tryggare Sverige.
Det här har vi gjort
investerat miljarder i landsbygden till exempel genom stöd till bredband, lärcentra och utbildningsplatser, väginvesteringar och i den lokala livsmedelsbutiken så att den kan finnas kvar
utöver ett tillskott om 265,5 miljoner kronor från den historiskt omfattande infrastrukturpropositionen, ökas medlen med ytterligare 750 miljoner kronor genom en extra satsning på infrastruktur med fokus på bland annat det finmaskiga vägnätet på landsbygden
regeringen satsar 500 miljoner kronor årligen mellan 2021-2023 för underhåll av statliga järnvägar i hela landet
den socialdemokratiskt ledda regeringen satsade ytterligare 1,4 miljarder kronor förra året, 500 miljoner kronor i år och därefter 100 miljoner årligen under 2023-2025 på utbyggnaden av bredband i hela landet
regeringen satsar 75 miljoner kronor för 2022, och samma belopp för 2023, till drivmedelsstationer i områden med gles service som är i behov av stöd
regeringen tillför 35 miljoner kronor årligen från och med 2023 till det särskilda driftstödet till dagligvarubutiker i sårbara områden. Det innebär att stödnivån permanentas till 70 miljoner kronor årligen
flyttat ut myndigheter och byggt ut satsningen på statliga servicekontor på platser där annan statlig närvaro saknas
lagt fram en långsiktig livsmedelsstrategi som innehåller satsningar på 846 miljoner kronor för åren 2020-2025 så att livsmedelsproduktionen i Sverige kan öka
Sverige ska ha en levande och livskraftig landsbygd med ett konkurrenskraftigt och miljömässigt hållbart jordbruk. För programperioden 2023 - 2027 satsar regeringen på den gemensamma jordbrukspolitikens andra pelare och kompletterande nationella åtgärder. Regeringen anslår totalt 28,5 miljarder kronor – 5,7 miljarder kronor per år
anslagit 200 miljoner kronor i stöd till produktion av biogas under 2021.

URL: https://www.socialdemokraterna.se/var-politik/a-till-o/larare
Lärare
Ska värderas högt och mötas med respekt
Lärare ska ha goda arbetsvillkor, bra arbetsmiljö och rätt förutsättningar att bedriva undervisning av hög kvalitet. De ska kunna fokusera på att planera, genomföra och följa upp undervisningen i en skola som präglas av trygghet och studiero.
Socialdemokraterna vill
införa hårdare straff för brott riktade mot utbildningspersonal och stärka det straffrättsliga skyddet för utbildningspersonal
införa ett nationellt professionsprogram och en Läraraspirantmodell, så att fler ska kunna bli lärare genom att arbete i skolan kombineras med studier
höja kvaliteten i lärarutbildningarna med fler lärarledda timmar och stärkt koppling mellan teori och praktik
avlasta lärarna med lärarassistenter och minska lärarnas administration.
Skolans viktigaste resurs är lärarna
Lärare ska värderas högt och de ska mötas med respekt för sitt yrkeskunnande. De ska ha examen, undervisa i de ämnen som de är behöriga i och belönas för att de har ett av de viktigaste jobben i samhället – att fostra våra barn till att bli kunniga, demokratiska och självständiga medborgare. Vi ställer höga krav på lärarna för det är professionen som ska driva utvecklingen av skolan. Lärarna spelar en nyckelroll för skolan och våra barns framtid.
I vårt starka samhälle ska varje elev få en trygg skolgång och mötas av riktigt bra lärare med höga förväntningar på var och en. Det kräver stora investeringar och fler välutbildade lärare som känner stöd från hela samhället. För oss är det viktigare än stora skattesänkningar och privatiseringar.
Höjda lärarlöner, bättre fortbildning och minskad administration
Därför har vi prioriterat skolan. I dag arbetar 33 600 fler i skolan jämfört med när vi tillträdde. Vi har höjt lärarlönerna, stärkt kvalitén i lärarutbildningarna, ökat möjligheterna till fortbildning och förbättrat arbetsvillkoren genom att bland annat minska administrationen. Men mer behöver göras.
Lärare ska inte vara diversearbetare, utan behöver avlastning av annan personal, till exempel lärarassistenter. Förutsättningarna för lärare och rektorer att skapa trygghet, studiero och en bra arbetsmiljö i skolan behöver förbättras. Därför har vi lagt fram förslag som kan minska stressen för lärare och ger tydligare mandat att ingripa vid stök och oro. Möjligheterna att stänga av eller omplacera elever som hotat eller varit våldsamma mot andra ska bli bättre. Vi har infört mobilförbud på lektionstid som huvudregel, men att rektorn eller en lärare ska kunna tillåta användning för en enskild elev om det finns särskilda skäl. Det kommer förbättra arbetsmiljön och minska stressen både för lärare och elever.
Vi behöver också utbilda fler lärare och motverka lärarbrist. Därför vill vi införa en Läraraspirantmodell, så att fler ska kunna bli lärare genom att arbete i skolan kombineras med studier. Det ska vara möjligt att plugga till lärare och jobba samtidigt i hela landet. Vi ska också se till att akademiker enkelt kunna bli lärare genom en utbildningsgaranti på kompletterande pedagogisk utbildning (KPU) och att fler universitetsutbildningar också ger en lärarexamen.
Det här har vi gjort
infört ett statligt Lärarlönelyft som höjt lönen för över 60 000 lärare utöver den normala lönerevisionen
infört nya lagar och regler för att underlätta ordning och studiero i skolan genom att ge lärare och annan personal tydligare befogenheter att ingripa vid stök och oro samt införa mobilförbud på lektionstid som huvudregel
utbildat och anställt fler legitimerade lärare, speciallärare och specialpedagoger
investerat i fortbildning genom de nationella skolutvecklingsprogrammen
infört meddelarfrihet för anställda i friskolor
byggt ut lärarutbildningarna där söktrycket är som högst samt stärkt utbildningens kvalitet genom mer resurser och mer lärarledd tid.
infört ett högre lönetillägg för karriärtjänster i utanförskapsområden
inlett arbetet med att införa ett professionsprogram för att stärka lärares, förskolelärares och skolledares professionella utveckling genom yrkeslivet
satsat på vidareutbildning av obehöriga lärare och förskolelärare
byggt ut den kompletterande pedagogiska utbildningen (KPU) för att fler ska vidareutbilda sig till lärare.

URL: https://www.socialdemokraterna.se/var-politik/a-till-o/laxor
Läxor
Alla elever ska ha rätt att få hjälp med sina läxor, oberoende av föräldrarnas bakgrund eller ekonomiska situation.
Läxor bidrar till ökad kunskap men kan också tydliggöra ojämlika hemförhållanden. Alla elever ska därför kunna få hjälp med läxläsningen.
Socialdemokraterna vill
att alla elever erbjuds läxhjälp oavsett vilken skola de går på
införa en läxhjälpsgaranti för alla elever i årskurs 6–9 som riskerar att inte bli behöriga till gymnasieskolan. Dessa elever ska vara garanterade minst två timmars läxhjälp i veckan.
Likvärdiga förutsättningar för läxläsning
I vårt starka samhälle ska elevers möjlighet att få hjälp med läxor inte vara beroende av om de har föräldrar som kan hjälpa till med läxläsning eller inte, eller som kan köpa läxhjälp eller inte. Alla elever ska få möjlighet till läxhjälp i skolan, på fritids eller i samarbete med olika ideella föreningar. Skolan ska organisera läxhjälpen på det sätt som fungerar bäst.
Under de senaste åren har skolresultaten stigit men svenska elever har alltjämt för låga kunskaper. Det är tydligt att fler insatser krävs för att lyfta skolresultaten. Stödet till elever som inte uppnår kunskapsmålen behöver utökas och förväntningarna på elevernas insats måste vara tydliga. Läxor är ett av många bra verktyg att arbeta med.
Politiken ska inte styra över läxors exakta utformning men politiken har ett ansvar för att se till att alla elever får förutsättningar att klara skolan. Vi socialdemokrater vill därför att alla elever ska få läxhjälp utanför ordinarie undervisningstid.
Det här har vi gjort
investerat närmare 400 miljoner kronor per år i läxhjälpsstöd i grund- och gymnasieskolan så att alla elever kan få hjälp med läxor efter ordinarie undervisningstid. Under 2021 fick lovskolan och läxhjälpen ytterligare 170 miljoner kronor i bidrag
ökat anslagen till ideella föreningar som ger läxhjälp
avskaffat läx-RUT, det vill säga möjligheten att göra skatteavdrag för läxhjälp. Skattepengar ska inte gå till privat undervisning.

URL: https://www.socialdemokraterna.se/var-politik/a-till-o/mat
Mat
Ett starkt svenskt jordbruk tryggar livsmedelsförsörjningen
Svensk livsmedelsproduktion ska öka. Vi vill stoppa matfusket och stärka konsumenternas rätt till bra information. Det stärker svenskt jordbruk och ger fler jobb på landsbygden.
Socialdemokraterna vill
öka svensk livsmedelsproduktion och genomföra en offensiv satsning på ekologisk sådan
bibehålla och utveckla ett starkt djurskydd med höga miljökrav som en konkurrensfördel
göra det obligatoriskt att, vid alla upphandlingar av animaliska livsmedel, ställa krav på att produktionen sker med höga krav på djurskydd och låg grad av användning av antibiotika – precis som i Sverige
ha bättre märkning och ökad information till konsumenterna om matens ursprung, även på restauranger
fortsätta att stötta Sveriges lantbrukare.
Ett starkt samhälle för trygga livsmedel
Livsmedelsproduktionen i Sverige har förutsättningar att bidra till ökad sysselsättning och tillväxt. Det ger jobb på landsbygden samtidigt som det stärker den hållbara utvecklingen och producerar mat av bra kvalitet med höga miljö- och djurskyddskrav. Svensk mat har hög kvalitet och skapar mindre påverkan på miljön än i många andra länder. Vi ska värna och utveckla våra mervärden – de är en konkurrensfördel för Sverige.
Men för att svenska bönder ska kunna konkurrera behövs ett starkt samhälle. Fusk och felmärkning av mat ska stävjas och kommuner ska köpa miljöinriktade och svenska produkter. Vi ska underlätta för människor att bli aktiva konsumenter. Informationen om matens innehåll, näringsvärde, miljöpåverkan och ursprung måste förbättras och utökas. Krav på ursprungsmärkning av kött på restauranger bör införas.
Samtidigt som vi ställer höga krav på svenska bönder vill vi även ha höga krav på den mat som vi ger våra barn och äldre i skolan och i äldreomsorgen. Vi vill göra det obligatoriskt att vid alla upphandlingar av animaliska livsmedel ställa krav på att produktionen har skett med höga krav på djurskydd och låg grad av användning av antibiotika – precis som i Sverige.
Det offentliga ska vara bäst i klassen och svenska bönder ska prioriteras, inte missgynnas. Genom offentliga upphandlingar kan vi stödja hållbart producerad mat och höja matkvaliteten i förskolor, skolor, äldreboenden och inom sjukvården.
Det här har vi gjort
med anledning av Rysslands oprovocerade och oförsvarliga invasion av Ukraina har kostnaderna för insatsvaror inom jordbruket ökat kraftigt. Därför har den socialdemokratiska regeringen presenterat flera krispaket på drygt två miljarder kronor till jordbruket och 40 miljoner kronor till yrkesfisket
tagit fram en långsiktig livsmedelsstrategi för att öka den svenska matproduktionen
infört strängare straff för matfusk, drivit på för mindre kemikalier och bättre märkning inom EU
gett kommuner möjlighet att köpa mer miljöinriktat och svenskt genom en ny Upphandlingsmyndighet med bättre regler
inlett en satsning på ökad ekologisk livsmedelsproduktion
vi har föreslagit en retroaktiv skattenedsättning för diesel som används i jord-, skogs- och vattenbruk med 800 miljoner kronor och utökat Norrlandsstödet med 50 miljoner kronor
regeringen har fattat beslut om förslag till Sveriges strategiska plan för jordbrukspolitiken för perioden 2023 till 2027. Totalt omfattar den strategiska planen drygt 60 miljarder kronor, där cirka 45 miljarder kronor utgör medel från EU och cirka 15 miljarder kronor är svensk finansiering. Regeringen satsar också cirka 4,3 miljarder kronor på nationella insatser för jordbruket, miljön och utvecklingen av Sveriges landsbygder under åren 2023-2027
för att bevara och utveckla kunskapen om mathantverk föreslås Eldrimner tillföras tio miljoner kronor per år under perioden 2021-2023 för att fortsätta driva det nationella centrumet för mathantverk.

URL: https://www.socialdemokraterna.se/var-politik/a-till-o/migration-asyl--och-flyktingpolitik
Migration, asyl- och flyktingpolitik
En reglerad invandring som fungerar
Vi socialdemokrater värnar den reglerade invandringen. Det är grundläggande att människor på flykt ska få hjälp och ha rätt att söka asyl. Men fler måste vara med och dela på ansvaret. På samma sätt som flyktingmottagandet måste bäras mer solidariskt inom EU så måste vårt flyktingmottagande fördelas över hela Sverige.
Sverige behöver en långsiktig och hållbar migrationslagstiftning som inte skiljer sig från andra EU-länder. Det blev tydligt under flyktingkrisen 2014 - 2015. Då stramade den socialdemokratiskt ledda regeringen upp regelverket och införde bland annat ID-kontroller och gränskontroller.
Socialdemokraterna vill
att vår migrationslagstiftning inte skiljer sig väsentligen från övriga länders i EU
fortsätta arbetet inom EU och globalt för att få fler länder att ta sitt ansvar för människor på flykt
att dagens modell med eget boende (EBO-lagen) avvecklas och ersätts med ett bättre system som motverkar segregation.
En trygg migrationspolitik för en ny tid
För oss socialdemokrater är det grundläggande att människor på flykt ska få hjälp. Men fler måste vara med och dela på ansvaret för migrationen. Inte något land i Europa har tagit emot så många asylsökande det senaste decenniet i förhållande till sin befolkning som Sverige. Våra möjligheter att klara ett bra mottagande och nyanländas etablering har dock begränsningar.
De människor som får skydd i Sverige ska kunna etablera sig på ett bra sätt – så att vi kan upprätthålla höga ambitioner för jobb, välfärd och trygghet. Vi har även gjort så att färre ska söka sig till Sverige för att söka asyl och fler till andra länder istället.
Vi fortsätter arbetet inom EU och globalt för att få fler länder att ta sitt ansvar för människor på flykt och vi värnar den internationella asylrätten. Biståndet från Sverige och EU behöver i högre utsträckning stödja människor och regioner där många är på flykt och motverka de bakomliggande orsakerna till att människor flyr.
Vår lagstiftning kan inte väsentligen skilja sig från övriga EU-länders. Sverige ska ta emot sin andel av EU:s totala mottagande sett till vår befolknings storlek, inte mer.
De som har rätt till skydd och därmed får stanna behöver lära sig svenska, utbilda sig, arbeta och försörja sig och det ska gå snabbare än i dag. Återvändandet för de som får avslag måste öka. På samma sätt som alla länder inom EU måste ta sitt ansvar, så måste alla kommuner i Sverige också göra det. Det kan inte bara vara några få kommuner som nyanlända etablerar sig i.
Sverige ska ha en långsiktigt hållbar migrationspolitik som innebär att vi har ett ordnat mottagande, som ger förutsättningar till en bra integration, samtidigt som vi upprätthåller asylrätten. Riksdagen har också röstat igenom en ny permanent migrationslagstiftning där tillfälliga uppehållstillstånd är huvudregeln.
Den nya lagstiftningen innebär bland annat att tillfälliga uppehållstillstånd är huvudregel och att permanenta uppehållstillstånd tidigast kan beviljas efter att man haft ett tidsbegränsat uppehållstillstånd i minst tre år och om vissa särskilda krav är uppfyllda.
Läs mer om vår politik för att bryta segregationen.
Det här har vi gjort
infört en ny, stramare asyllagstiftning så att färre söker sig till Sverige
ökat återvändandet av de som fått avslag på sin asylansökan
ökat mottagandet av antalet kvotflyktingar från FN:s flyktingläger
infört en utbildningsplikt för nyanlända
beslutat att alla alla kommuner ska dela på ansvaret för att ta emot nyanlända.
Var med och utveckla politiken och stå upp för det du tycker är viktigt.

URL: https://www.socialdemokraterna.se/var-politik/a-till-o/miljo
Miljö
En ambitiös miljöpolitik ger jobb
Sverige är ett miljöland i framkant. I ett starkt samhälle kan vi klara de svenska miljömålen genom investeringar och nya regler som ger minskade utsläpp av växthusgaser, skyddar den biologiska mångfalden samt skapar en giftfri miljö och bättre havsmiljö.
Socialdemokraterna vill
minska utsläppen av växthusgaser. Sverige ska bli den första fossilfria välfärdsnationen
satsa 500 miljoner kr mer än regeringen och SD på att stärka friluftslivet och skötseln av naturreservat, nationalparker och vandringsleder genom skydd och åtgärder av värdefull natur
skapa fler naturnära jobb i hela landet, inriktade på natur- och skogsvårdande skötsel
sats 30 miljoner kr mer än regeringen och SD på miljövövervakning. Vi ser ett akut behov att ha en robust och pålitlig miljöövervakning, särskilt med tanke på de snabba klimatförändringarna som påverkar ekosystem och biologisk mångfald.
driva på för tuffare kemikalieregler i EU och införa inhemska skatter på farliga ämnen
minska övergödningen av haven och skydda vårt rena dricksvatten
bevara mer värdefull natur och marina områden för att rädda den biologiska mångfalden
stärka arbetet vid flera myndigheter för att förebygga, förhindra och bekämpa olika former av brottslighet kopplat till avfall.
Miljöåtgärder stärker Sveriges konkurrenskraft
Miljöförstöringen skapar otrygga människor där gifter sprids i vatten och i vår mat, där haven är övergödda, där partiklar i luften gör oss sjuka och värdefull natur försvinner. Med ett starkare samhälle kan vi skapa strängare lagar, fler styrmedel och investeringar som leder mot en hållbar utveckling.
Sammanlänkade skyddade naturområden är en förutsättning för den biologiska mångfalden. Reningen av vårt avloppsvatten måste bli bättre och utsläppen som leder till övergödning i haven och försurning i sjöarna måste minska. Vårt rena dricksvatten måste skyddas.
Hormonstörande ämnen ska inte drabba varken människor eller miljö. Tungmetaller och andra farliga ämnen ska begränsas eller bytas ut. Platser där barn vistas dagligen ska vara giftfria.
Miljöåtgärder kan stärka Sveriges konkurrenskraft och stimulera till jobb och företagande. Genom att gå före i omställningen kan våra företag bli världsledande i att utveckla den teknik och miljöprofil som världen efterfrågar. Vi tror på breda lösningar och investeringar snarare än skattesänkningar för att klara de stora miljöproblemen.
Det här har vi gjort
en historiskt stor förstärkning av investeringarna för miljön med fördubblad miljöbudget och kraftigt höjda anslag för att skydda natur, stödja klimatinvesteringarna och minska mängden farliga kemikalier
satsat 400 miljoner kronor under 2021 för att stärka friluftslivet och skötseln av naturreservat, nationalparker och vandringsleder
skapat naturnära jobb i hela landet, inriktade på natur- och skogsvårdande skötsel satsade vi 180 miljoner kronor under 2021
breda, historiska överenskommelser om klimatet, energin och livsmedelsproduktionen
tagit ledarrollen för klimat och miljö inom EU och i FN
satsar 600 miljoner kronor på fler naturreservat för att skydda värdefull natur
återskapat våtmarker som bidrar till stora, positiva effekter på klimatet och den biologisk mångfalden. Därför ökade vi satsningen på att restaurera våtmarker med 350 miljoner kronor under 2021
den S-ledda regeringen satsade 50 miljoner kronor under 2021 för att stärka arbetet med bekämpningen av främmande arter
föreslagit en satsning på 50 miljoner kronor för att stärka arbetet vid flera myndigheter för att förebygga, förhindra och bekämpa olika former av brottslighet kopplat till avfall.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/manskliga-rattigheter
Mänskliga rättigheter
Universella, odelbara och individuella
Respekten för de mänskliga rättigheterna är en förutsättning för demokrati. De är universella och gäller alla. Varje människa är unik och alla människor har rätt att bli behandlade med respekt. Vi står upp för de mänskliga rättigheterna och fortsätter att stödja kampen för efterlevnad av de mänskliga rättigheterna runt om i världen.
Mänskliga rättigheter för alla
Oavsett om det är en demokrati eller en diktatur som kränker mänskliga rättigheter ska Sveriges röst ska vara skarp. Ingen människa får diskrimineras eller hindras från att nyttja sina rättigheter på grund av kön, könsöverskridande identitet eller uttryck, etnisk tillhörighet, religion eller annan trosuppfattning, funktionsnedsättning, sexuell läggning eller ålder.
Kvinnor och flickor ska ha samma möjligheter till socialt, ekonomiskt och politiskt inflytande som män och pojkar. Det gäller alla, oavsett etnisk tillhörighet eller hudfärg. Jämställdhet är en central samhällsfråga för både kvinnor och män. Sverige ska vara ett föregångsland i det internationella arbetet för kvinnors rättigheter. Inte minst i frågan om sexuell och reproduktiv hälsa och rättigheter (SRHR).
Till de mänskliga rättigheterna hör också rätten att få uttrycka sig fritt och att organisera sig, såväl fackligt som politiskt. För oss är det självklart att yttrande- och tryckfriheten ska försvaras. Mänskliga rättigheter i arbetslivet måste respekteras på ett internationellt plan.
Den fria förenings- och förhandlingsrätten ska garanteras liksom rätten till internationella sympatiåtgärder. Slavarbete, barnarbete och diskriminering hör inte hemma i modern tid. Migrantarbetares svåra situation måste åtgärdas.
Det här har vi gjort
år 2014 infört en feministisk utrikespolitik med mål att stärka alla kvinnors och flickors fulla åtnjutande av de mänskliga rättigheterna.
tillsatt en särskild ambassadör för mänskliga rättigheter.
tagit fram en skrivelse och förslag på politik om mänskliga rättigheter.
inrättat ett institut för mänskliga rättigheter.

URL: https://www.socialdemokraterna.se/var-politik/a-till-o/mans-vald-mot-kvinnor
Mäns våld mot kvinnor
Så länge en enda kvinna skadas av sin partner eller före detta partner har vi inte gjort tillräckligt.
Socialdemokraterna vill införa hårdare straff för brott mot kvinnor. Dagligen utsätts flickor och kvinnor för våld och övergrepp, ofta av män de har eller haft en relation med. Våldet orsakar stort lidande och livslånga konsekvenser. En del kvinnor och barn tvingas leva gömda för gärningsmannen. Mäns våld mot kvinnor måste upphöra.
Socialdemokraterna vill
Fortsatt skärpa straffen för brott kopplade till mäns våld mot kvinnor, t.ex. vad gäller misshandel, våldtäkt, sexköp, grov kvinnofridskränkning och överträdelse av kontaktförbud.
Införa ett särskilt, ej tidsbestämt, säkerhetsstraff för återfallvåldtäktsmän.
Stärka det straffrättsliga skyddet mot psykiskt våld. Psykiskt våld är en vanlig form av misshandel som tar sig uttryck på olika sätt, genom kränkningar och begränsningar av den personliga handlingsfriheten.
Införa en nollvision för mäns våld mot kvinnor.
Införa en ”Lex Lotta” där myndigheter ska anmäla sig själv när de brustit i sitt ansvar gällande utsatta kvinnor.
Stärka skyddet för barn från umgänge med en våldsam förälder.
Införa ett långsiktigt och permanent stöd till landets kvinno- och tjejjourer.
Förenkla regelverket gällande kontaktförbud. Det bör bli enklare än idag att meddela kontaktförbud för personer som utsatt kvinnor och andra brottsoffer för kränkningar och våld.
Satsa på fler poliser. Vi vill se 50 000 anställda i Polisen 2032, varav minst 34 000 ska vara poliser.
Ge polis och andra myndigheter utökade verktyg i brottsbekämpningen, t.ex. vad gäller hemlig dataavläsning och tillgång till realtidskameraövervakning med ansiktsigenkänning liksom avläsning av registreringsskyltar.
Genom skärpt EU-lagstiftning ålägga nätoperatörer och digitala plattformar att stoppa spridningen av barnpornografi och material rörande sexuella övergrepp mot barn (S.k. ”Chat control”)
Mäns våld ska stoppas
Varje dag utsätts flickor och kvinnor för trakasserier, våld och sexualbrott. Var 20:e minut anmäls en kvinnomisshandel, dygnet runt. För mer än en kvinna i månaden slutar ett förhållande med mord, ofta i samband med att hon vill lämna gärningsmannen. Våldet orsakar stort lidande, det kränker och begränsar kvinnornas grundläggande fri- och rättigheter och ger livslånga konsekvenser. Våldet drabbar också barn som kan tvingas bevittna våld och övergrepp. Våld och hot om våld begränsar även tryggheten och friheten för de kvinnor som inte utsätts direkt.
Vårt Sverige kan bättre än så här. Så länge en enda kvinna skadas av sin partner eller före detta partner har vi inte gjort tillräckligt. Våldet ska förebyggas och de män som begår brott mot kvinnor straffas. Kvinnor som utsätts för brott ska få den hjälp de behöver. Samarbetet mellan inblandade myndigheter måste bli mycket bättre.

URL: https://www.socialdemokraterna.se/var-politik/a-till-o/narkotika
Narkotika och droger
En restriktiv narkotikapolitik
Sverige ska fortsatt ha en restriktiv narkotikapolitik. Samtidigt behöver stödet och vården förbättras för personer med missbruk.
Socialdemokraterna vill
Att Sverige fortsatt ska ha en restriktiv narkotikapolitik – socialdemokraterna är därmed emot såväl legalisering som avkriminalisering av samtliga idag förbjudna droger
Att stödet och vården ska förbättras för personer med missbruk, t.ex. vad gäller ökad tillgång till naloxon och sprututbytesprogram
Se ett samlat ansvar för personer med samsjuklighet, dvs för personer som samtidigt har ett missbruk/beroende och psykisk sjukdom/ohälsa
En restriktiv narkotikapolitik med bättre stöd och bättre vård för personer med missbruk
Sverige har en restriktiv narkotikapolitik i syfte att minska de negativa konsekvenserna av narkotika för individer och samhälle. Jämfört med många andra europeiska länder är det också färre ungdomar som har prövat narkotika. Samtidigt har vi i Sverige ett högt antal dödsfall till följd av läkemedels- och narkotikaförgiftningar. Vi behöver därför vidta mer verkningsfulla åtgärder för att förbättra stödet och vården för personer med missbruk.
En särskild sårbar grupp är personer med samsjuklighet, dvs personer som har ett missbruk eller beroende och samtidigt lider av psykisk sjukdom eller andra närliggande tillstånd. Det är en grupp som alltför ofta hamnar mellan stolarna i dagens system. Socialdemokraterna anser att missbruk och beroende ska betraktas som den sjukdom den är och vill se ett samordnat ansvar för personer med samsjuklighet som utgår från personernas vårdbehov.
Det här har vi gjort
Under de två senaste mandatperioderna har socialdemokraterna i regeringsställning tagit viktiga steg för att utveckla den svenska narkotikapolitiken och förbättra tillgången till vård och stöd. Det har bland annat handlat om insatser för att öka tillgången till naloxonprogram och sprututbytesverksamhet.
För att ta ett större grepp kring hur stödet och vården av gruppen ska kunna förbättras tillsattes också två större utredningar på området: den så kallade Samsjuklighetsutredningen respektive den så kallade Narkotikautredningen. Dessa utredningar ska redovisa sina slutsatser och förslag under 2023.
Bekämpa försäljning av narkotika har varit en del av programmet för brottsbekämpning med särskild inriktning på gängkriminella. Läs mer om det här.

URL: https://www.socialdemokraterna.se/var-politik/a-till-o/nationella-prov
Nationella prov
Rättvisa betyg och digitaliserade nationella prov
De nationella proven ska vara rättssäkra för eleverna och stödja lärarna i deras bedömning och betygssättning.
Socialdemokraterna vill
stoppa provfusket och öka rättssäkerheten
digitalisera de nationella proven
att de nationella proven ska stödja lärarna och bidra till en likvärdig betygsättning.
Stödjande och rättssäkra nationella prov
De nationella proven fyller viktiga funktioner i skolan. De har som sitt främsta syfte att stödja en likvärdig, rättvis bedömning och betygssättning. Samt ge underlag för en analys, i vilken utsträckning som kunskapskraven uppfylls på skolnivå, huvudmannanivå och nationell nivå. Proven har dock kritiserats för att lärare tvingas ägna alldeles för mycket tid åt att administrera och rätta dem. Den tiden behövs med eleverna i stället.
Vi vill se till att lärares kunskapsbedömning och betygssättning av eleverna är rättssäker och likvärdig. Det är samtidigt viktigt att minska lärararnas administrativa börda i samband med att de nationella proven genomförs.
Det här har vi gjort
avskaffat de mest kritiserade nationella proven, minskat antalet obligatoriska prov på gymnasiet och infört frivilliga bedömningsstöd
påbörjat digitaliseringen av de nationella proven
stärkt betygens likvärdighet genom att resultaten på de nationella proven särskilt ska beaktas vid betygssättning
infört extern rättning av de nationella proven.

URL: https://www.socialdemokraterna.se/var-politik/a-till-o/nato
Nato
Nato är Sveriges viktigaste försvarspolitiska arena.
Nato och ett svenskt medlemskap i försvarsalliansen
Sverige är i och med Natomedlemskapet ett säkrare land. Vi har nu ett starkare försvar av vår frihet, vår demokrati och vårt sätt att leva.
Natomedlemskapet höjer tröskeln i förhållande till en kris eller konflikt i vårt omedelbara närområde och ökar säkerheten både för Sverige och Nato som helhet. Sverige omfattas av de ömsesidiga försvarsgarantier som följer av artikel 5 i nordatlantiska fördraget. Nato är Sveriges viktigaste försvarspolitiska arena och Sveriges försvarsförmåga utgör enligt artikel 3 i nordatlantiska fördraget en del i det kollektiva försvaret.
Finlands och Sveriges medlemskap i Nato innebär en ny era för nordisk säkerhetspolitik. Norden samlat i Nato ger en stor potential för det nordiska säkerhets- och försvarssamarbetet.
Den militära alliansfriheten har varit ett fundament i Sveriges säkerhetspolitik. Den har historiskt tjänat oss väl och bidragit till stabilitet och säkerhet i norra Europa. Ambitionen har varit att hålla ner spänningen i regionen och därmed säkra fred och stabilitet i närområdet. Det har varit framgångsrikt.
Den 24 februari 2022 valde Ryssland att invadera ett demokratiskt, fritt och självständigt land som inte på något sätt utgjorde ett hot. Sedan dess råder en helt ny verklighet där Ryssland totalt bryter mot den europeiska säkerhetsordningen.
Det här är den största utmaningen mot den europeiska säkerhetsordningen på mycket länge. Även om kriget skulle sluta imorgon, har vi ett totalt förändrat säkerhetspolitiskt läge i Europa. Putin har förberett sig på en långvarig konflikt med väst, och den här konflikten är existentiell för den ryska makteliten.
Det nordiska försvarssamarbetet utgör ett signifikant bidrag till alliansens försvarsförmåga i norra Europa och ska innefatta gemensam operationsplanering och förberedelser för gemensamt eller koordinerat operativt agerande i fred, kris och krig. På så sätt stärks också alliansens kollektiva försvar och säkerheten i det euroatlantiska området som helhet.
Sveriges specifika militäroperationella fördelar, utvecklade totalförsvar och avancerade och konkurrenskraftiga försvarsindustri ökar Natos samlade försvarsförmåga.
Sverige ska vara en aktiv medlem i att försvara demokrati, rättsstatens principer och mänskliga rättigheter. Vi stödjer alliansens arbete för jämställdhet, med utgångspunkt i agendan för kvinnor, fred och säkerhet. Vi ska driva vår progressiva, feministiska utrikespolitik och fortsätta vårt arbete för nedrustning och icke-spridning inom Stockholmsinitiativet, med bland andra Tyskland. Vi säger nej till utplacering av kärnvapen i Sverige eller permanenta Natobaser på svenskt territorium i fredstid.
Sverige ställer sig genom ett medlemskap bakom Natos hela politik inklusive försvar som bygger på en kombination av militära förmågor där kärnvapenavskräckning ingår som en del. Den har som grundläggande syfte att verka avskräckande och därigenom bevara freden. Den betraktas primärt som ett politiskt vapen och står i högre grad än konventionella förmågor under politisk kontroll även i tider av kris och krig.
Nato äger inga egna kärnvapen och USA:s, Storbritanniens och Frankrikes kärnvapen är nationella tillgångar.
Läs mer om Socialdemokraternas syn på Sveriges säkerhetspolitik Länk till annan webbplats..
Fakta om Nato
Vad är Nato?
Nordatlantiska fördragsorganisationen, Nato, är en politisk organisation och militär försvarsallians. Nato bildades 1949 av tio västeuropeiska länder samt USA och Kanada. Nato har idag 32 medlemsländer som samarbetar inom gemensamma säkerhets- och försvarsfrågor, tillsammans med 40 länder i Europa, Nordafrika, Mellanöstern och Asien, genom formaliserade partnerskap. Natos agerande utgår från det så kallade strategiska konceptet som utgörs av kollektivt försvar, internationell krishantering och säkerhetssamarbete med partners.
Vilka länder är med i Nato?
Albanien, Belgien, Bulgarien, Danmark, Estland, Frankrike, Finland, Grekland, Island, Italien, Kanada, Kroatien, Lettland, Litauen, Luxemburg, Montenegro, Nederländerna, Nordmakedonien, Norge, Polen, Portugal, Rumänien, Slovakien, Slovenien, Spanien, Storbritannien, Sverige, Tjeckien, Turkiet, Tyskland, Ungern och USA.

URL: https://www.socialdemokraterna.se/var-politik/a-till-o/nedrustning
Nedrustning
Vårt mål är en värld utan kärnvapen
Få utrikes- och säkerhetspolitiska uppgifter är mer angelägna än att verka för en fullständig avveckling av massförstörelsevapen, såväl biologiska, kemiska som nukleära. Vi ska fortsätta driva den internationella nedrustningsfrågan och arbeta för en global kärnvapennedrustning.
Socialdemokraterna vill
att Sverige fortsätter arbetet för global nedrustning och kärnvapennedrustning
att ett FN-sekretariat inrättas om kärnvapennedrustning med uppgiften att följa efterlevnaden av nedrustningslöftena i icke-spridningsfördraget (NPT).
Vi ska vara en stark röst för nedrustning i världen
Nedrustning och icke-spridning är en central utrikes- och säkerhetspolitisk prioritering för oss socialdemokrater. Vi har en lång tradition av att vara i framkant och leda arbetet internationellt för nedrustning. Hotet från kärnvapen begränsas genom att internationella avtal upprätthålls. Icke-spridningsfördraget (NPT), som är det centrala multilaterala ramverket för global nedrustning och icke-spridning av kärnvapen, måste stärkas och utfästelser gjorda i avtalet förverkligas.
Vi vill ha ett globalt kärnvapenförbud. Det avgörande arbetet för en kärnvapenfri värld går genom att stärka icke-spridningsfördraget (NPT) och öka kärnvapenmakternas vilja till nedrustning. Vi vill att Sverige som observatör till FN:s förbud mot kärnvapen (TPNW) aktivt ska bidra till att konventionen utvecklas så att Sverige kan ansluta sig.
För att nå framgång i arbetet för kärnvapennedrustning behövs en bred politisk mobilisering av konstruktiva, nedrustningsengagerade länder. Sverige ska vara en stark kraft i det arbetet. Det är en viktig del av vår strategi för att bygga gemensam säkerhet. Genom vår nedrustningspolitik har vi under mer än ett halvt århundrade haft ett starkt politiskt och diplomatiskt engagemang för en kärnvapenfri värld. Det ska vi hålla fast vid.
Den gemensamma säkerheten förstärks av kärnvapennedrustning. Målet är en värld fri från kärnvapen.
Sveriges ansökan om medlemskap i Nato förhindrar inte att vi fortsätter driva frågan om nedrustning. Sverige fortsätter att arbeta för en värld utan kärnvapen och självklart ska socialdemokratin fortsätta att vara en kraft för nedrustning och internationell dialog.
Det finns även länder i Nato, till exempel Tyskland och Norge, som också driver nedrustningsfrågan. Tillsammans med Tyskland, som är en Natomedlem, har Sverige lanserat Stockholmsinitiativet för konkreta förslag för nedrustning och icke-spridning.
Det här har vi gjort
inrättat ett kunskaps- och forskningscentrum om kärnvapenvapennedrustning
lanserat Stockholmsinitiativet för att med andra länder ta fram konkreta förslag för nedrustning och icke-spridning.

URL: https://www.socialdemokraterna.se/var-politik/a-till-o/nyanlanda-elever
Nyanlända elever
Höga förväntningar och goda förutsättningar
Alla elever ska nå målen och få förutsättningar att klara skolan – oavsett hur länge du bott här. På samma sätt som att alla kommuner ska dela på ansvaret för nyanländas etablering så behöver alla skolor dela på ansvaret för de nyanlända eleverna.
Socialdemokraterna vill
att alla skolor ska ta emot nyanlända elever
att ett tak för andelen nyanlända elever införs
att svensk- och modersmålsundervisningen förbättras
att mer resurser fördelas till de elever som behöver det bäst
att elevhälsan stärks och utvecklas.
Alla skolor ska ta emot nyanlända
I vårt starka samhälle ska alla elever möta höga förväntningar från lärare och annan skolpersonal. Bakom begreppet nyanlända finns individer med olika behov och förutsättningar, precis som bland alla andra elever. Därför ska alla elever få de stödinsatser, den stimulans och den tid i skolan de behöver för att klara skolans högt ställda kunskapsmål. Helt avgörande för detta är att det finns tillräckligt med lärare i den svenska skolan.
Forskning visar att nyanlända elever klarar sig bättre i skolan om modersmålsundervisningen håller hög kvalitet och kombineras med ämnes- och svenskundervisning. Ju tidigare man får möjlighet att prata svenska med sina klasskamrater, desto fortare lär man sig det svenska språket.
På samma sätt som att alla kommuner ska dela på ansvaret för nyanländas etablering behöver alla skolor dela på ansvaret för nyanlända elever. Även de skolor som har de bästa förutsättningarna ska ta emot nyanlända barn och unga. Det är inte rimligt att ett fåtal skolor får bära det största ansvaret för många nyanlända elever.
Det här har vi gjort
investerat i de skolor och förskolor som har tuffast förutsättningar inom ramen för Samverkan för bästa skola
höjt kommunernas ersättning för asylsökande barns skolgång med 50 procent
ändrat skollagen så att fristående skolor har större möjlighet att ta emot nyanlända elever
förbättrat kartläggningen av nyanländas elevers kunskaper och samverkan mellan skolenheter
investerat i gymnasiets språkintroduktionsprogram och lovskola.

URL: https://www.socialdemokraterna.se/var-politik/a-till-o/nyanlandas-etablering
Nyanländas etablering
Alla som kan jobba ska jobba, oavsett vem du är
Det går allt snabbare för nyanlända att komma i arbete. Tidigare har det tagit upp till tio år innan hälften etablerat sig på arbetsmarknaden. Nu är tiden för vissa grupper mer än halverad. Hela samhället vinner på ökade möjligheter till utbildning så att fler kan ta lediga jobb.
Socialdemokraterna vill
bedriva en aktiv arbetsmarknadspolitik som hjälper människor till arbete
införa etableringsjobb tillsammans med arbetsmarknadens parter
se över hur olika bidragssystem samspelar och påverkar utrikes födda kvinnors ekonomiska förutsättningar att studera och arbeta
satsa på fler snabbspår och bristyrkesutbildningar.
Snabbare för nyanlända att komma i arbete
Etableringen av nyanlända har förbättrats under senare år, men mycket kvarstår. Framför allt gäller det nyanlända kvinnors möjlighet att få arbete. Därför har det varit viktigt att avskaffa vårdnadsbidraget och förändra föräldraförsäkringen för nya svenskar med äldre barn.
Vi har sett till att integrationen förbättrats och att det nu går allt snabbare för nyanlända att komma i arbete. Men segregation och bristande kunskaper i svenska språket är fortsatt stora utmaningar. Därför har Socialdemokraterna genomfört en omläggning av integrationspolitiken som innebär stärkta möjligheter, men också skärpta krav för etablering och integration.
I vårt starka samhälle tar alla kommuner i Sverige ansvar för integrationen av nyanlända. I ett tryggt Sverige satsar vi på kompetens, inte lägre löner. Genom snabbare integration och bättre utbildningar kan fler bidra till Sveriges tillväxt och välfärd. Nästan tre av fyra som kommit till Sverige är under 40 år. Hela samhället vinner på att de får möjlighet att utbilda sig till de jobb som behövs.
Det här har vi gjort
infört en språkplikt för alla nyanlända. Alla som lever i Sverige ska kunna svenska
genomfört stora satsningar på utbildning
den som tackar nej till utbildning som är nödvändig för att få jobb kan bli av med bidrag
skapat snabbspår tillsammans med arbetsmarknadens parter
satsat på att få nyanlända kvinnor i arbete
sett till att skolor med tuffast förutsättningar får extra resurser och socialt utsatta områden får mer resurser för att motverka segregation.

URL: https://www.socialdemokraterna.se/var-politik/a-till-o/naringspolitik-och-konkurrenskraft
Näringspolitik och konkurrenskraft
I det starka samhället behövs ett konkurrenskraftigt näringsliv
Sverige har länge varit ett konkurrenskraftigt land. Runt om i världen efterfrågas svenska varor och tjänster. Det är viktigt för fler jobb och en starkare välfärd. Sverige och svenska företag står sig väl i den globala konkurrensen. Svensk export tar världsmarknadsandelar och tillväxten är hög. Nyindustrialiseringen driver på den gröna omställningen, så att tillväxten ökar och utsläppen minskar. Så skapar vi framtidens jobb i Sverige.
Socialdemokraterna vill
att företagsklimatet i Sverige främjar uppstart av nya företag, att företagen växer, att företagen får möjlighet att anställa fler och exporterar sina varor och tjänster i högre grad. På så sätt skapas det fler jobb i Sverige
att samverkan ökar mellan offentliga aktörer, näringsliv och akademi och därmed skapar nya, innovativa lösningar som stärker konkurrenskraften och bidrar till en hållbar utveckling samt fler jobb
stärka företagens omställningsförmåga och konkurrenskraft när marknader förändras. Svenska företag ska vara ledande inom den digitala utvecklingen och i att utnyttja digitaliseringens möjligheter
att kompetensförsörjningssystemet ska möta industrins behov och främja dess långsiktiga utveckling och att Sverige ska vara ledande i forskning inom områden som bidrar till att stärka den industriella produktionen av varor och tjänster i Sverige.
Fler växande företag som anställer fler
Sverige har dragit nytta av öppenhet gentemot omvärlden. Det har drivit fram en ständig förnyelse för att klara den globala konkurrensen samtidigt som det har bidragit med att skapa ett starkare samhälle med fler jobb och ökad välfärd. Men det finns utmaningar. För att bibehålla vår konkurrenskraft är det viktigt att samhället och näringsliv klarar av strukturomvandlingen. Vi ser att automatisering och robotisering är helt central för att behålla vår konkurrenskraft. Vi måste även ta tillvara möjligheterna som ligger i den gröna omställningen.
Socialdemokraterna vill stärka de näringspolitiska insatserna. Småföretag och entreprenörer måste ges goda förutsättningar att växa och utvecklas. Vi vill öka möjligheterna för företagen att finansiera expansion, anställa nyckelpersoner, utveckla nya varor och tjänster och få stöd för export till växande marknader. Det handlar om investeringar i förbättrad infrastruktur och bättre samverkan mellan politik, näringsliv och akademi.

URL: https://www.socialdemokraterna.se/var-politik/a-till-o/pension
Pension
Vi vill ta tillbaka kontrollen över välfärden och säkerställa att alla har en pension som det går att leva på.
Vi har ett tydligt mål: att den samlade pensionen för vanliga löntagare ska vara minst 70 procent av slutlönen.
Socialdemokraterna vill
bygga ut pensionstillägget för att göra det mer lönsamt att ha arbetat under arbetslivet. Det är en viktig princip i vårt pensionssystem
att alla ska få minst 70 procent av slutlönen i pension
höja inbetalningarna till pensionssystemet
införa en gas i pensionssystemet, dvs att pensionen blir högre när det blir överskott i pensionssystemet, på samma sätt som den så kallade bromsen gör att pensionerna blir lägre när det riskerar att bli underskott i systemet.
Pensionerna måste fortsätta att bli bättre
Alldeles för många av Sveriges pensionärer har för låg pension. Du som varit med och byggt upp vårt land och med ditt arbete lagt grunden för vår gemensamma välfärd har rätt till trygghet under ålderdomen. Pensionerna ska höjas.
Vi vill ha ett hållbart pensionssystem så att både nuvarande och kommande generationer får tillräckliga pensioner. Vi har satt ett tydligt mål om att alla ska få minst 70 procent av slutlönen i pension. Det vill vi uppnå genom att öka inbetalningarna till pensionssystemet. Vi vill att inbetalningarna ökar så att de motsvarar de 18,5 procent som var avsikten när pensionssystemet infördes. Vi vill minska de ekonomiska klyftorna och öka jämställdheten bland pensionärer.
Vi lever allt längre vilket betyder att pensionen ska räcka i fler år än tidigare. Det gör att vi behöver jobba längre, annars blir pensionen för låg. Pensionsåldern måste höjas eftersom det vi betalar in när vi jobbar helt enkelt inte räcker till när vi behöver pension i fler år. Pensionsåldern kommer successivt att höjas. För att alla ska orka jobba längre måste också arbetsmiljön förbättras och det måste finnas ett skydd för den som av olika skäl inte kan jobba ända fram till pensionen. Ett av dessa skydd är den så kallade trygghetspensionen som vi införde i regeringsställning.
Det här har vi gjort
höjt garantipensionen med 1 000 kronor per månad från den 1 augusti 2022
höjt bostadstillägget med 100 kronor för ensamstående och 50 kronor för sammanboende från den 1 augusti 2022
gjort premiepensionen bättre och tryggare
infört ett pensionstillägg på upp till 600 kr i månaden för dem som har jobbat ett helt yrkesliv men ändå har låg pension
infört trygghetspension, som innebär att den som är över 60 år och som slitit ut sig i jobbet och inte klarar att arbeta ända fram till pensionsåldern, enklare kan få sjukersättning.

URL: https://www.socialdemokraterna.se/var-politik/a-till-o/polisen
Polisen
Polisen ska bli fler och ha tillräckligt bra verktyg för att kunna utföra sitt uppdrag och knäcka gängkriminaliteten.
Under den föregående mandatperioden påbörjades arbetet med att utbilda och anställa fler poliser och ge dem utökade resurser och befogenheter. Det arbetet måste nu fortsätta. Polisen har en nyckelroll i arbetet med att knäcka den grova gängkriminaliteten.
Socialdemokraterna vill
Ökad lokal polisiär närvaro, särskilt i utsatta områden.
Att polisen ska ha 50 000 anställda 2032, varav över 34 000 ska vara poliser.
Ge polis och andra myndigheter de verktyg som krävs för brottsbekämpningen. Till exempel vad gäller hemlig dataavläsning och tillgång till realtidskameraövervakning med ansiktsigenkänning liksom avläsning av registreringsskyltar.
Införa en svensk maffialag med kollektivt straffansvar för att komma åt gängtopparna inom den organiserade brottsligheten.
Vårt mål: 50 000 polisanställda till 2032
Polisen har en nyckelroll i arbetet med att knäcka den grova gängkriminaliteten. En effektiv och lokalt förankrad polis behöver då ges rätt förutsättningar att göra sitt jobb. Vi kan inte acceptera att människor känner otrygghet i sitt bostadsområde på grund av kriminella gäng, att utredningar läggs ner av resursbrist eller att den som bor i glesbygd är osäker på om polisen kommer när det behövs.Polisen måste också få rimliga arbetsvillkor. Polismyndigheten har fått i uppdrag att förbättra arbetsmiljön. Självklart ska detta arbete ske i samarbete med facket.
Tack vare den utbyggnad av polisutbildningen som Socialdemokraterna gjorde i regeringsställning tillkommer flera tusen nya poliser de kommande åren.
Läs vidare om vår kriminalpolitik:

URL: https://www.socialdemokraterna.se/var-politik/a-till-o/psykiatri
Psykiatri
Kampen mot psykisk ohälsa – en jämlikhetsfråga
Psykisk ohälsa är en av våra största folkhälsoutmaningar. Därför är det hela samhällets ansvar att minska den psykiska ohälsan och utjämna hälsoklyftorna. Så kan vi skapa ett starkare samhälle och ett tryggare Sverige.
Socialdemokraterna vill
vill bygga ut och utveckla första linjens psykiatri, med fler psykologer och kuratorer på vårdcentralerna
få en mer likvärdig vård med förebyggande och hälsofrämjande insatser för barn och unga i hela landet. Den bör också kunna avlasta den specialiserade barn-och ungdomspsykiatrin
förstärka elevhälsan för att tidigt upptäcka och förebygga psykisk ohälsa
se fler ungdomsmottagningar som ska kunna ge stöd till barn och unga med lättare psykisk ohälsa
öka ansträngningar för att korta köerna till den specialiserade barn- och ungdomspsykiatrin. Alla barn och unga som drabbas av psykisk ohälsa ska få snabbare kontakt med vården. ”En väg in” behövs i alla regioner så att barn och unga lätt kan hitta rätt i vården. Det kan handla om ett enda telefonnummer som barn eller deras föräldrar kan ringa och få hjälp till rätt vårdnivå.
införa en nationell stödlinje för psykisk ohälsa som kan ge ett professionellt och anonymt samtalsstöd, via till exempel telefon eller chatt, till personer med psykisk ohälsa eller självmordstankar och deras anhöriga.
se en stärkt suicidprevention genom ökade resurser till nationell kunskapsspridning och stöd till organisationer som arbetar förebyggande
motverka stress och psykisk ohälsa i arbetslivet genom att skärpa kraven på arbetsgivare och förbättra arbetsskadeförsäkringen och Företagshälsovården
Vi behöver investera i varandra
Hälsan i Sverige är på många sätt bra, men den psykiska ohälsan ökar. Många unga och äldre lider av psykisk ohälsa. Bland nya sjukskrivningar dominerar psykisk ohälsa. Att vända denna utveckling är en av våra viktigaste samhällsutmaningar.
Att främja psykisk hälsa, stärka psykiatrin och minska antalet suicid är högt prioriterade frågor för regeringen. Medlen för kommande år ska bl.a. användas till fortsatta överenskommelser mellan staten och Sveriges Kommuner och Regioner (SKR) inom området psykisk hälsa och suicidprevention. I det ingår satsningar för att utveckla och stärka primärvårdens arbete mot psykisk ohälsa och underlätta arbetet för en köfri barn- och ungdomspsykiatri. Viktiga delar är arbetet med rätt stöd till psykisk hälsa samt arbetet med en sammanhållen god och nära vård för barn och unga.
Allt för många går alldeles för länge utan att få hjälp. Det vill vi förändra och se till att fler får rätt hjälp i tid. Genom tidiga insatser kan också den avancerade psykiatrin avlastas så att de som är i behov av mer avancerad vård och behandling kan få bättre tillgång till den. Arbetslivet behöver bli bättre. Vi vill motverka stress och psykisk ohälsa på jobbet genom att skärpa kraven på arbetsgivare och förbättra arbetsskadeförsäkringen och Företagshälsovården.
Vi behöver investera mer i varandra. I ungas psykiska hälsa, i ett friskare arbetsliv och i att bryta äldres ensamhet. Det kan vi bara göra om vi väljer välfärd före skattesänkningar för dom som tjänar mest.
Det här har vi gjort
ökade satsningar på skolhälsovård och ungdomsmottagningar så att fler unga kan få hjälp tidigt
ökat satsningar riktat till den barn- och ungdomspsykiatriska vården (BUP) och på psykisk hälsa med fokus på första linjens psykiatri för barn och unga
psykiatrisk vård för vuxna samt förbättrat tillgången till vård för att motverka ohälsa hos barn och unga i gruppen asylsökande och nyanlända
förstärkt vårdgarantin som bland annat ska göra att den som behöver träffa en psykolog på vårdcentralen ska få göra det snabbare än idag
Sedan 2020 satsat dryg 2 miljarder extra per år för att förstärka den psykiatriska vården och arbetet mot psykisk ohälsa. Satsningen fortsätter även under 2023 och 2024.

URL: https://www.socialdemokraterna.se/var-politik/a-till-o/public-service-och-kommersiell-media
Public service och kommersiell media
Vi värnar public service och vill stödja kommersiell journalistik i hela landet.
Sveriges Radios, Sveriges Televisions och Utbildningsradions fria och självständiga roll ska försvaras och utvecklas. Staten har ett ansvar för att stödja kommersiell media för en publicistisk mångfald och god journalistik i hela landet.
Socialdemokraterna vill
fortsatt verka för ett starkt och oberoende public service, bland annat genom grundlagsskydd
att public service ska ha ett fortsatt brett utbud och spegla hela landet
att public service ska fortsätta att utveckla nya verksamheter för att nå medborgare som inte tar del av public services utbud idag
införa en evenemangslista med förutbestämda OS, VM- och EM-tävlingar samt vissa kulturprogram som måste sändas i fria kanaler.
Vi vill ha ett fortsatt starkt och oberoende public service
Fri och oberoende media har en viktig demokratisk uppgift genom att spegla den politiska debatten och granska makthavare. Här utgör public service en omistlig del. Sveriges Radio och Sveriges Television ska ha ett brett utbud av nyheter, samhälls- och kulturprogram, film, dokumentärer och nöjesprogram.
Vi bevakar utfallet av det nya mediestödet som trädde i kraft vid årsskiftet och är beredda att föreslå de justeringar som krävs för att säkra en mediamångfald och journalistik i hela landet.
Det här har vi gjort
moderniserat radio- och TV-avgiften för att säkra långsiktig finansiering och oberoende
genomfört mediestöd för journalistik i hela landet, samt för innovations- och utvecklingsstöd
låtit utreda ett nytt, förbättrat press- och mediestöd anpassat för det moderna medielandskapet
tillfälligt förstärkt stöd till media för att de skulle ha större möjlighet att klara annonstappet under pandemin.

URL: https://www.socialdemokraterna.se/var-politik/a-till-o/rektorer
Rektorer
Tydligt ledarskap för trygga skolor
Rektorer och skolledare ska ha tid och kompetens för sitt viktigaste uppdrag – det pedagogiska ledarskapet. Det krävs för trygga och likvärdiga skolor med fokus på kunskap.
Socialdemokraterna vill
att rektorer och skolledare i hela skolsystemet får kontinuerlig och obligatorisk kompetensutveckling
förbättra skolledares arbetsmiljö och lön. Rektor ska kunna fokusera på det pedagogiska ledarskapet
inrätta ett nationellt professionsprogram
öka rektorers mandat att bidra till trygghet och studiero
införa hårdare straff för brott riktade mot utbildningspersonal och stärka det straffrättsliga skyddet för utbildningspersonal
det ska bli lättare att tillfälligt omplacera elever för andra elevers trygghet och studiero och i de frivilliga skolformerna ska rektorn även ges större befogenheter gällande avstängning av elever
förbättra rektorernas specialpedagogiska kunskap.
Ett pedagogiskt rektorskap
För att nå höga kunskapsresultat och likvärdighet i skolan är rektorns ledarskap centralt. Socialdemokraterna vill att skolledare och rektorer ska ha tid och kompetens för det pedagogiska ledarskapet. Vi vill att Skolkommissionens förslag om ett nationellt professionsprogram genomförs för att förbättra kompetensutveckling och karriärmöjligheter för lärare och skolledare. Vi vill även förbättra arbetsmiljön, så att rektorer kan besöka klassrummen, återkoppla till lärare och analysera skolans resultat. Lärare ska känna sig trygga i att rektorn förstår och är med och utvecklar lärarnas viktiga uppdrag.
Det finns många skickliga rektorer och skolledare i den svenska skolan. Men alldeles för få av dem ges rätt förutsättningar. Flera undersökningar visar att rektorerna har en nyckelroll för att vända kunskapsresultaten. Samtidigt har många rektorer en mycket tuff arbetssituation. Därför krävs det att vi gemensamt investerar i skolans ledarskap och ger rektorerna möjlighet att vara de pedagogiska ledare som svensk skola behöver. Så utvecklar vi ett starkt samhälle med en trygg och jämlik kunskapsskola med ett tydligt pedagogiskt ledarskap.
Det här har vi gjort
gett rektorer som tar sig an skolor med stora utmaningar högre lön
initierat ett nationellt professionsprogram för att ge rektorer större möjlighet att utveckla sitt pedagogiska ledarskap
infört nya lagar och regler för att underlätta ordning och studiero i skolan genom att ge lärare och annan personal tydligare befogenheter att ingripa vid stök och oro samt införa mobilförbud på lektionstid som huvudregel
stärkt skolledarskapet i förskolan och sett till att förskolecheferna blir rektorer
gett biträdande rektorer och förskolans rektorer tillgång till rektorsutbildningen.

URL: https://www.socialdemokraterna.se/var-politik/a-till-o/religiosa-friskolor
Religiösa friskolor
Religiös påverkan hör inte hemma i skolan
Alla skolor i Sverige ska vara bra skolor, med fokus på kunskap och bildning – inte religiös påverkan.
Därför vill vi förbjuda att nya religiösa friskolor etableras. Egentligen vill vi förbjuda dessa skolor helt och hållet, men eftersom det inte finns en majoritet för det i Riksdagen så inför vi istället tydligare krav och skärpta regler.
Socialdemokraterna vill
förbjuda religiösa friskolor.
Förslag för tydligare krav och skärpta regler för religiösa friskolor:
ett demokrativillkor införs i prövningen så att aktörer som förespråkar våld, diskriminering eller påverkan mot vårt demokratiska styrelseskick aldrig får driva skola
ett förslag om stopp för nya konfessionella friskolor har lagts fram
Samhället ska ta tillbaka den demokratiska kontrollen över skolan
Skolan ska handla om kunskap och bildning – inte om religiös fostran. De senaste åren har vi sett exempel på skolor som i religionens namn separerar flickor och pojkar, knappt undervisar om sex- och samlevnad och jämställer evolutionen med skapelsemyter. Vi vet också att kopplingar förekommit mellan exempelvis skolverksamhet och den våldsbejakande islamistiska miljön. Det är oacceptabelt.
I svensk skola ska alla barn vara fria att forma sin egen uppfattning och framtid. Ingen ska tvingas delta i konfessionella inslag eller nekas undervisning om exempelvis evolutionsteorin eller sex- och samlevnad.
Religiös påverkan hör inte hemma i skolan. Samhället behöver ta tillbaka den demokratiska kontrollen över skolan. Alla skolor i Sverige ska vara bra skolor, med fokus på kunskap och bildning – inte religiös påverkan.
Det här har vi gjort
skärpt kraven på kontroll på att barn som inte vill delta i konfessionella inslag ska erbjudas andra aktiviteter
infört krav på att huvudmannen ska anmäla skolans inriktning till skolregistret.
presenterat ett lagförslag om att införa etableringsstopp för fristående skolor och fristående fritidshem med konfessionell inriktning
skärpt ägar- och ledningsprövningen med krav på insikt, lämplighet och ekonomiska förutsättningar för den som vill bedriva skolverksamhet
förtydligat i läroplanen att utbildningen och undervisningen inte ska dela upp barn och elever utifrån könstillhörighet och förtydligat ansvaret att arbeta för jämställdhet
infört ökade möjligheter att stänga skolor med allvarliga brister.

URL: https://www.socialdemokraterna.se/var-politik/a-till-o/segregation
Segregation
Vi ska vända på varje sten för att bryta segregationen och knäcka gängen
Hela samhället ska mobiliseras för att bryta segregationen. För att lyckas med detta måste först och främst fler vuxna komma i arbete – men det handlar också om att lärare, fältassistenter, idrottsföreningar och andra ska ha det stöd de behöver för att ge barn och unga framtidstro och mod att drömma.
Socialdemokraterna vill
alla som kan jobba ska jobba
korta vägen till jobb genom språk, utbildning och bostad
genomföra särskilda satsningar på att få fler utrikes födda kvinnor i arbete
införa en aktivitetsplikt för vuxna som går på försörjningsstöd
bryta boendesegregationen genom fler hyresrätter och blandade bostadsområden med villor, radhus och flerfamiljshus
en miljardsatsning på de 150 skolor där behoven är som störst för att höja kunskapsresultaten, exempelvis genom att anställa två lärare i kärnämnena, förbättra elevhälsan, anställa extra speciallärare eller minska undervisningsgrupperna
ge kommunerna ett lagstadgat ansvar för brottsförebyggande arbete
fortsätta att bygga ut polisen och ge dem fler och bättre verktyg
att socialtjänsten ska få ökade befogenheter till att ingripa tidigare genom så kallat mellantvång och insatser riktade till hela familjer
aktivt främja barns och ungas deltagande i kulturliv, idrott och annan föreningsverksamhet
att barn och unga ska erbjudas en meningsfull fritid och att fritidsverksamhet ska finnas både före och efter skoltid samt på skollov
införa ett rättvist skolval som motverkar segregation och ojämlikhet
göra om skolpengen i grunden så att resursfördelningen bidrar till ökad kunskap och likvärdighet
att alla huvudmän aktivt ska verka för en allsidig social sammansättning av elever i sina skolor, så att skolan kan bli en mötesplats för elever med olika bakgrund
öka deltagandet i förskolan. Kommunerna ska aktivt erbjuda förskoleplats till barn som har behov av förskola för sin språkutveckling samt ta kontakt med vårdnadshavare till de barn som inte har en plats i förskolan
förbjuda religiösa friskolor
säkerhetsställa att det är ordning och studiero i skolan genom att ge lärare och annan personal tydligare befogenheter att ingripa vid stök och oro samt införa mobilförbud på lektionstid som huvudregel
utökade skyldigheter för föräldrar att medverka i sociala insatser för sina barn
nolltolerans mot skolfrånvaro
skolsocionomer på de skolor som har de tuffaste förutsättningarna

kraftigt bekämpa arbetslivskriminaliteten.
Vi ska mobilisera hela samhället för att bryta segregationen
För att bryta segregationen krävs breda och långsiktiga insatser. Det handlar om åtgärder för att få fler vuxna i jobb, ökade resurser och befogenheter för socialtjänsten, bättre resurser till skolan och fritidsverksamheten samt investeringar i segregerade bostadsområden.
De senaste årens allvarliga och grova brottslighet undergräver tilliten mellan människor och urholkar framtidstron. Så får det inte fortsätta. Samhället måste vara starkare än så. När en ungdom riskerar att dras in i kriminalitet eller extremism måste samhället gripa in med alla till buds stående medel.
Det här har vi gjort
infört extratjänster som skapar fler arbetstillfällen för nyanlända och långtidsarbetslösa vilket kan leda till att stärka deras ställning på arbetsmarknaden
låtit statliga myndigheter erbjuda moderna beredskapsjobb med goda arbetsvillkor
genomfört stora satsningar på utbildning
genomfört en historisk utbyggnad av polisen
inrättat snabbspår för nyanlända tillsammans med arbetsmarknadens parter så att nyanlända med kompetens inom bristyrken snabbt kan få kompletterande utbildning, praktik eller arbete
infört en utbildningsplikt för nyanlända. Den som tackar nej till en utbildning som behövs för bli anställningsbar kan få sin ersättning indragen
särskilda satsningar på att få nyanlända kvinnor i arbete
infört en språkplikt för alla nyanlända. Alla som lever i Sverige ska kunna svenska
infört ett likvärdighetsbidrag på 6,5 miljarder för att stärka jämlikheten i skolan
höjt lärarlönerna och anställt fler lärare samt infört ett högre lönetillägg för karriärtjänster i utanförskapsområden
riktat en särskild skolsatsning till områden med socioekonomiska utmaningar med 385 miljoner år 2021, 420 miljoner år 2022 och sedan 405 miljoner årligen från år 2023
sett över samhällsorienteringen för mer fokus på rådande normer och värderingar i Sverige
tillfört resurser för att rusta upp miljonprogrammen.

URL: https://www.socialdemokraterna.se/var-politik/a-till-o/sjukforsakringen
Sjukförsäkringen
Trygghet när du blir sjuk
Vi socialdemokrater vill ha en sjukförsäkring som innebär att den som är sjuk och inte kan arbeta ska ha rätt till snabb rehabilitering och ekonomisk trygghet under den tid det tar. En trygg sjukförsäkring är en del av ett starkt samhälle.
Socialdemokraterna vill
ändra karensavdraget och öka rättvisan för alla som inte kan jobba hemifrån
att samma arbetsmarknadsbegrepp ska användas vid prövning av rätt till sjuk-och aktivitetsersättningen som vid prövning av rätten till sjukpenning.
En trygg försäkring är en förutsägbar försäkring
Välfärd skapar trygghet. Därför är vår generella välfärd grunden för ett starkt samhälle. Det bygger på en gemensam grundtanke om att alla ger efter förmåga och får efter behov. Vi betalar när vi är friska och får tillbaka när vi är sjuka. Syftet med våra gemensamma socialförsäkringssystem är att ge trygghet när livet förändras.
Karensavdragets utformning, som det ser ut idag, skapar en ekonomisk orättvisa som slår hårt mot dem som måste vara på jobbet. Socialdemokraterna vill därför under nästa mandatperiod genomföra en miljardreform för att förändra karensavdraget och öka rättvisan för alla som inte kan jobba hemifrån. Om karensavdraget ska bli mer rättvist är det också viktigt att de förändringar som genomförs inte bidrar till fusk eller överutnyttjande.
Den som drabbas av sjukdom och inte kan arbeta ska kunna lita på sjukförsäkringen. Människor måste ges tillräckligt med tid till rehabilitering för att kunna komma tillbaka till sitt eget arbete. Den som inte längre kan jobba kvar i sitt yrke, eller hos sin arbetsgivare, måste vara beredd att ställa om till ett annat jobb, men först ska möjligheterna att komma tillbaka i eget arbete prövats ordentligt.
Den 15 mars 2021 trädde en viktig lagändring i kraft som innebär att fler kommer kunna få sjukpenning efter dag 180. Regeländringen träffar de som är sjukskrivna och befinner sig mellan dag 180 och dag 365 i rehabiliteringskedjan. Det är viktigt för att minska de negativa konsekvenserna av pandemin och för att vi ska få en tryggare sjukförsäkring.
Trygghetspension
Det måste också finnas en lösning för att den som slitit ut sig och inte orkar hela vägen till pension ska få ekonomisk trygghet. Särskilt när pensionsåldern ska höjas under de kommande åren.
För att få livet att gå ihop tvingas den som är utsliten att ta ut sin ålderspension tidigare än tänkt vilket leder till att pensionen sänks livet ut. Vi vill därför införa en trygghetspension. Den ska ge ekonomisk trygghet för dem som slitit ut sig i arbetslivet och inte orkar jobba hela vägen fram till pension.
Det här har vi gjort
sänkt skatten för personer med sjukersättning
höjt bostadstillägget för de som har sjuk- och aktivitetsersättning
enklare att få sjukpenning för behovsanställda
höjt taket i sjukpenningen från 8 till 10 prisbasbelopp
större flexibilitet för deltidssjukskrivna
förlängd sjukskrivning vid exempelvis pågående rehabilitering
att prövningen av arbetsförmågan efter dag 180 i en sjukskrivning ska göras mot ett arbete i en angiven yrkesgrupp på arbetsmarknaden.

URL: https://www.socialdemokraterna.se/var-politik/a-till-o/sjukvard
Sjukvård
En närmare sjukvård, med mindre köer!
Sverige har världens bästa läkare, sjuksköterskor och undersköterskor. Men något står inte rätt till när människor är oroliga för om man kommer att få hjälp i tid. Kommer jag tvingas armbåga eller köpa mig förbi kön? Kommer vi sitta för länge på en stökig akutmottagning?
Socialdemokraterna vill
göra så att vården kommer närmare dig genom att utveckla vård- och hälsocentralerna så de kan ge dig mer och snabbare vård. Det gör vi till exempel med en fast läkarkontakt, bokning av tid via 1177och snabbare hjälp vid psykisk ohälsa
stärka rätten till en egen fast läkare på din vård- och hälsocentral. Vårt långsiktiga mål är att alla ska ha sin namngivna läkare
stärka och utveckla 1177 som en integrerad del av regionens vård, bland annat genom att minst halvera den genomsnittliga nationella väntetiden. Det långsiktiga målet är att ingen ska behöva vänta mer än tre minuter
utveckla vårdgarantin. Du ska aldrig behöva vänta mer än 14 dagar på besked om en tid till undersökning, planerade besök eller operation i den specialiserade vården
införa ett mål om en barnmorska per födande i de regioner där vi styr. Föräldrarna ska inte lämnas ensamma i förlossningsrummet, utan få det stöd som de behöver.
skärpa vårdgarantin så att den även omfattar undersökning, som exempelvis röntgen
stoppa privatiseringar av akutsjukhus och gräddfiler i vården
öka antalet utbildade personal och styra om resurser för att fler ska kunna utbildas till välfärdsyrken. Möjligheten att vidareutbilda sig eller specialisera sig behöver också öka. Vi vill även höja kvaliteten i vård- och lärarutbildningarna
stärka den demokratiska kontrollen genom att se till att också privata välfärdsaktörer tar emot studenter på utbildning och praktik inom högskolan och yrkesvux. Alla aktörer ska vara med och bidra till att välfärdens medarbetare får fler kollegor
att alla offentliga och privata vårdgivare ska använda sig av journalsystem som fungerar gemensamt och sätta tydligare standarder för enklare och ökad kommunikation av hälsodata
att alla ska erbjudas en hälsoundersökning på sin vårdcentral det året man fyller 60 år. Särskilda insatser ska göras för att deltagandet ska bli högt och jämlikt.
Socialdemokraterna kommer göra allt för att korta väntetiderna i sjukvården i Sverige
Vi gör det genom att ge vård efter behov – inte plånbok. Den som är i störst behov av att träffa en läkare, få en operation eller en behandling ska gå först, inte den som har råd att betala för en dyr vårdförsäkring. Dessa ”gräddfiler” blir allt vanligare idag och det krävs ett kraftfullt politiskt svar för att vända den utvecklingen så att behov och inte marknad styr den svenska vården.
Vi ska anställa fler inom vården, förbättra deras arbetsvillkor och se till så att deras kunskap och kraft tas till vara fullt ut. Vi måste öka statens kontroll och se till så att alla vårdens aktörer jobbar tillsammans för att du ska få hjälp så snabbt som möjligt. Vi vill göra upp med den borgerliga marknadsstyrningen av vården. Det är en svår strid men vi tar den, eftersom i ett starkt samhälle ska rätten till en förstklassig sjukvård, oavsett plånbok, kön eller bostadsort, vara en självklarhet.
I huvudsak vill vi öka tillgängligheten genom att:
Satsa på personalen. När det inte finns personal som kan göra jobbet ökar väntetiderna. I grund och botten måste fler vilja jobba inom vården och de som är där idag måste vilja vara kvar. Det kräver bättre arbetsvillkor, personalinflytande och större resurser så att fler kan anställas.
Öka närheten till stöd och vård. Vi behöver se till så att alla människor enklare och snabbare får rätt vård. Här behöver det finnas mer stöd och vård att få utanför sjukhusen på exempelvis vårdcentralen. Digitala hjälpmedel kan också bidra och komplettera den vanliga vården.
Större statlig kontroll. För att garantera likvärdig vård i hela landet behövs en större statlig kontroll. Beroende på om det är storstad eller glesbygd så varierar tillgängligheten på så väl personal som fysiska platser att få vård. Här behöver staten ta ett större ansvar att se till att dels regionerna har resurser men också att de används på så sätt att de faktiskt leder till minskade väntetider i hela landet.
Det här har vi gjort
en historisk satsning på hälso- och sjukvården genom 13 miljarder kronor i ökade satsningar för bland annat fler anställda, bättre arbetsvillkor, kortade vårdköer, stärkt psykiatri och en bättre förlossningsvård
förra mandatperioden investerade vi 35 miljarder kronor i välfärden
under 2020 genomfördes en rekordstor investering i välfärden genom 38,5 miljarder kronor till kommuner och landsting som ökar till 41,5 miljarder kronor år 2021
för 2020 har vi tillfört ytterligare 26 miljarder kronor i generella bidrag, varav 12,5 miljarder är permanenta anslagsökningar som kommer kommuner och regioner till del även kommande år. Det är viktiga tillskott för att ge kommunsektorn långsiktiga planeringsförutsättningar och upprätthålla samhällsviktiga funktioner såsom vård, skola och omsorg
under 2021 tillfördes regionerna fyra miljarder kronor årligen för att vård som tvingats skjutas upp på grund av Coronaviruset ska kunna genomföras så att människor får tillgång till den vård som man har behov av och har fått beslutad. Denna satsning ökar till 6 miljarder kronor 2022
två miljarder kronor avsätts för fortsatt testning och smittspårning av covid-19
ambulanssjukvården förstärks med 100 miljoner kronor
cancersjukvården förstärks med ytterligare 100 miljoner kronor till de tidigare 500 miljoner kronor
satsat på fler sjuksköterskor, specialistsjuksköterskor, barnmorskor och undersköterskor samt byggt ut läkarutbildningen
påbörjat ett långsiktigt arbete för att stärka den nära vården, så att du ska kunna få mer hjälp på din hälso- eller vårdcentral
infört avgiftsfri cellprovtagning i hela landet inom ramen för det nationella screeningprogrammet mot livmoderhalscancer
infört avgiftsfria läkemedel för alla barn under 18 år
infört ett särskilt vaccinationsprogram med avgiftsfri pneumokock-vaccinering för medicinska riskgrupper och 75-åringar från hösten 2022
infört ägar- och ledningsprövning så att oseriösa aktörer inte kan bedriva välfärdstjänster för våra gemensamma skattepengar
infört meddelarskydd för all personal i offentligt finansierad verksamhet.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/skatter
Skatter
För att finansiera det vi tillsammans har nytta av
Vi vill se ett starkare samhälle med mer resurser till skolan och vården, högre pensioner, klimatsatsningar och en kompromisslös kamp mot brotten och dess orsaker. Framtidsinvesteringar går före stora skattesänkningar. Vårt Sverige kan bättre.
Socialdemokraterna vill
att nya resurser till välfärden går före skattesänkningar och skattesubventioner
att progressiviteten i skattesystemet vårdas
att skatteklyftorna i inkomstbeskattningen avskaffas
att skattefusk och skatteundandragande bekämpas
att en blocköverskridande skattereform kommer till stånd
inte återinföra fastighetsskatten.
Skatt ska betalas efter bärkraft och välfärd fördelas efter behov
Skattesystemet ska utformas för att främja tillväxt, investeringar och konkurrenskraft, samtidigt som det bidrar till att öka jämlikheten. Skattesystemets överordnade syfte är att finansiera välfärden. Skatt ska betalas efter bärkraft och beskattningen av kapital bör därför öka. Dessa mål stärker varandra – jämlikhet är både mer rättvist och gynnar utveckling.
Genom att fler jobbar ökar skatteintäkterna samtidigt som de offentliga utgifterna minskar. Vår högsta prioritet är därför att få fler i arbete. Skattefinansierad förskola, fritids och äldreomsorg gör att fler, i synnerhet kvinnor, kan kombinera familj- och yrkesliv. Skattefinansierade utbildningsinvesteringar höjer produktiviteten och förbättrar matchningen på arbetsmarknaden. Skatteuttaget möjliggör på så sätt ett högt arbetskraftsdeltagande och ett högt välstånd.
Fler anställda i välfärden går före skattesänkningar
Skatter behövs för att kunna finansiera det vi tillsammans har nytta av. Sverige har stora behov av olika investeringar. Polisen och tryggheten mot brott behöver förstärkas. Insatserna mot skatte- och bidragsfusk ska utökas. Den kommunala skatteutjämningen och statsbidragen till kommunsektorn är viktiga för att hålla ned regions- och kommunalskatterna. Vi socialdemokrater prioriterar fler anställda i välfärden framför skattesänkningar.
Sverige har under S-ledda regeringar arbetat upp en stark ekonomi. Den styrkan vill vi använda så att vårt Sverige kan bättre. Vi vill se en mer rättvis fördelning av skatterna och driva en aktiv jobbpolitik. Skatteskillnaden mellan ålderspensionärer och löntagare har avskaffats. Vi tycker att det är viktigt att hushållen vet vad som gäller och kan planera sin vardagsekonomi långsiktigt. Sverige behöver en ny skattereform.
S vill inte återinföra fastighetsskatten
För att trygga välfärdens långsiktiga finansiering måste vårt skattesystem ha hög legitimitet och bred folklig förankring. Arvs- och gåvoskatter saknar sådan legitimitet och bör inte återinföras. Detsamma gäller den gamla fastighetsskatten som skapade stor osäkerhet för människors boendesituation. Kritiken mot fastighetsskatten handlar sällan om viljan att bidra till det gemensamma, utan om rädslan för att behöva lämna sitt hem eller få mycket högre bostadskostnader. Vi socialdemokrater vill därför inte att fastighetsskatten återinförs.
Det här har vi gjort
tagit bort skatteklyftan mellan pension och lön för personer över 65 år, klyftan är helt borta från 2023
under valperioden sänkt skatten för boende i glest befolkade områden för att värna landsbygden och infört en skattereduktion med fokus på låg- och medelinkomsttagare
tagit ett avgörande steg för att ta bort skatteklyftan för personer med sjuk- eller aktivitetsersättning. Det högerkonservativa blockets ändring i budgeten för 2022 gjorde att klyftan inte helt slöts
gjort skatten mer rättvis mellan svenska löntagare och personal som hyrs in från utlandet
genomfört åtgärder för att förhindra och försvåra skattefusk och felaktig folkbokföring, inte minst genom förstärkta resurser till Skatteverket.
Föreslagit en bankskatt på bankernas övervinster där pengarna skulle gå tillbaka till hushållen.
Föreslagit ett reformerat rotavdrag för lägre elräkningar.
Föreslagit en rättvis skattesänkning för vanligt folk.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/skog
Skog
Skogen är vårt gröna guld
Den svenska skogen är vårt gröna guld som skapar jobb och hållbar tillväxt i hela landet. Men den svenska skogen har också ett unikt naturvärde och ska därför förvaltas i balans mellan naturvård och skogsbruk.
Socialdemokraterna vill
skapa fler jobb och mer hållbar tillväxt i skogsnäringarna
att fler ska anställas inom de gröna näringarna
införa ett Röj-stöd för privata skogsägare så att de kan anställa personer för att röja skogsmark
göra Sverige till en ledande nation inom den nya bioekonomin med innovationer kring nya förnybara bränslen och material från skogen
stimulera ett mer miljövänligt skogsbruk och mer skyddad natur i syfte att bevara den biologiska mångfalden.
Skogen är vårt gröna guld
Den svenska skogen är en viktig resurs och har en nyckelroll för att ersätta fossila råvaror. Vi vill utöka bioekonomin och förstärka innovationerna kring skogen för att skapa jobb på landsbygden. Vi vill arbeta med utveckling och planering för ökat trähusbyggande.
Skogsnäringen står för ungefär tio procent av Sveriges totala varuexport, vilket är en betydande del av svensk ekonomi. Runt 100 000 svenskar är sysselsatta i skogsnäringen. Regeringen vill satsa 810 miljoner kronor per år för att utveckla skogspolitiken och stärka svensk skogsnäring.
Miljövärden i skogen ska skyddas samtidigt som jobb och exportinkomster från skogsbruket säkras. Den svenska skogen har en unik biologisk mångfald som måste bevaras. Vi vill stärka skyddet av värdefulla naturskogar. Kunskaper om miljöhänsyn i skogsbruket kan utvecklas genom information, rådgivning och föreskrifter från myndigheter. Resurser måste finnas för att ersätta skogsägare som inte kan bruka skog som ska bevaras. Äganderätten ska beaktas.
Ett nationellt skogsprogram kan ge långsiktiga spelregler för en bransch med stor potential att växa. Det har tagits fram i bred enighet mellan politiska partier, branscher och intresseorganisationer. Så kan ett starkt samhälle säkra vår livsmiljö, jobb och välfärd.
Det här har vi gjort
prioriterar åtgärder för att Sverige ska ha en växande skogsnäring och ökad hållbar skoglig tillväxt med god och säkerställd tillgång till biomassa från den svenska skogen. Sverige har också ett ansvar internationellt och för kommande generationer att bevara, restaurera och utveckla den biologiska mångfalden samt nationella och internationella åtaganden för att skydda biologisk mångfald i skogen
föreslagit satsningar på 810 miljoner kronor årligen till och med 2027, för åtgärder som relaterar till vissa av Skogsutredningens förslag och för Skogsstyrelsens arbete med avverkningstillstånd i fjällnära skog. Resurser föreslås också för att markägare ska få ekonomisk kompensation för inskränkningar i ägande- och brukanderätten i den utsträckning som de har rätt till
satsat på gröna jobb inom skogsnäringen som omfattar drygt 5 000 nyanlända och långtidsarbetslösa mellan 2018-2020 med 910 miljoner kronor
förstärkt arbetet med att skydda värdefulla skogar med 200 miljoner kr för 2020
tagit fram det första nationella skogsprogrammet i Sverige och initierat ett samverkansprogram för innovationer i bioekonomin
föreslagit ändringar i artskyddsbestämmelserna i fågeldirektivet och art- och habitatdirektivet ändras så att skogsägare inte drabbas av detaljregleringar som hindrar deras verksamhet.
föreslagit en stor satsning för skydd av värdefull natur. I detta ingår också möjlighet till ersättning till markägare för skydd av fjällnära skog
satsningar om 30 miljoner kronor på att förebygga, övervaka och bekämpa skogsskador
satsat 200 miljoner kronor under 2021 till investeringar i testbäddar för bioraffinaderier så att svenska företag kan kommersialisera nya hållbara lösningar. Skogen har en viktig roll att spela - inte bara genom att fungera som en kolsänka för att minska koldioxidutsläppen men också genom framställningen av förnybara biobränsle och träprodukter som kan ersätta fossila och därigenom bidra till en cirkulär och biobaserad ekonomi
för att skapa naturnära jobb i hela landet, inriktade på natur- och skogsvårdande skötsel, föreslog regeringen i budgetpropositionen för 2021 att det avsätts 180 miljoner kronor.

URL: https://www.socialdemokraterna.se/var-politik/a-till-o/skola
Skola
Ta tillbaka den demokratiska kontrollen över skolan
Sverige har haft ett av de mest högpresterande och jämlika skolsystemen i världen – dit ska vi nå igen. Samhället har under lång tid tappat kontroll över skolan till marknaden och inte heller varit starkt nog att bryta med stöket i klassrummen. Möjligheten att göra obegränsade vinstuttag, svag offentlig kontroll och en skolpeng som överkompenserar friskolekoncerner leder till vinstjakt och förlust av gemensamma skattemedel. Att friskolor kan skapa egna orättvisa kösystem spär på segregationen och ökar ojämlikheten. Samhället måste ta tillbaka den demokratiska kontrollen över skolans utveckling.
Socialdemokraterna vill
genomföra en miljardsatsning på de 150 skolor där behoven är som störst för att höja kunskapsresultaten, exempelvis genom att anställa två lärare i kärnämnena, förbättra elevhälsan, anställa extra speciallärare eller minska undervisningsgrupperna
bryta ojämlikheten och införa ett rättvist skolval
göra om skolpengen i grunden så att resursfördelningen bidrar till ökad kunskap och likvärdighet
ge kommunerna veto vid utökningar och nyetableringar av friskolor
förbjuda vinstuttag ur skolan
förbjuda religiösa friskolor
fortsätta investeringarna i skolan för ökad likvärdighet
anställa mer personal och fler lärare
införa nolltolerans mot skolfrånvaro: Vi vill införa ett nationellt frånvaroregister.
satsa på skolsocionomer i utsatta områden
införa hårdare straff för brott riktade mot utbildningspersonal och stärka det straffrättsliga skyddet för utbildningspersonal
införa läxhjälpsgaranti för alla elever som riskerar att inte bli behöriga till gymnasiet.
I skolan läggs grunden för resten av våra liv
Men under lång tid har samhället inte varit starkt nog att bryta med låga skolresultat, ojämlikhet, lärarbrist och dålig studiero. Därför har den socialdemokratiskt ledda regeringen satsat på skolan. Vi har vänt utvecklingen. Resurserna har ökat och lärarlönerna höjts. 33 600 fler jobbar i skolan och kunskaperna ökar nu i alla internationella mätningar.
Men vi är inte nöjda.
Om kunskapsresultaten ska fortsätta uppåt behöver jämlikheten öka och fokus i alla skolor vara på kunskap och bildning. Den som gör sitt bästa och anstränger sig i skolan ska ha alla möjligheter att lyckas, oavsett var du bor, vilka föräldrar du har eller vilken skola du går på. Inga elever ska lämnas efter eller hållas tillbaka.
Så är det inte i dag.
Om vi ska kunna bryta skolsegregationen, stoppa stöket och öka jämlikheten i skolan måste samhället ta tillbaka den demokratiska kontrollen över skolan från marknaden. Vi ska värna allas möjlighet att välja skola, men vinstjakten ska bort. Svensk skola ska återigen bli en av världens bästa och mest jämlika, men då måste våra barn och ungas rätt till en god utbildning gå före vinstjakt.
Det här har vi gjort
stora investeringar i mer personal och mindre barngrupper
infört nya lagar och regler för att underlätta ordning och studiero i skolan genom att ge lärare och annan personal tydligare befogenheter att ingripa vid stök och oro samt införa mobilförbud på lektionstid som huvudregel
vi har gjort det lättare att stänga ner skolor som drivs av oseriösa aktörer och där det finns stora brister
infört ett likvärdighetsbidrag på 6,2 miljarder för att stärka jämlikheten i skolan
höjt lärarlönerna och anställt fler lärare
utökat lovskolan som idag erbjuds på loven till elever i grundskolan årskurs 9 som riskerar att inte bli behöriga till ett nationellt program i gymnasieskolan
satsat på lärarassistenter som avlastar lärare och motverkar lärarbristen
stärkt elevhälsan och anställt fler speciallärare och specialpedagoger
utökat undervisningstiden i Matematik och Idrott och hälsa
satsat 1 miljard extra på skolan under 2021 för bl.a. ökad undervisningstid, personalförstärkningar och bättre förutsättningar för personalen under Coronapandemin
riktat en särskild skolsatsning till områden med socioekonomiska utmaningar med 385 miljoner år 2021, 420 miljoner år 2022 och sedan 405 miljoner årligen från år 2023.
Håller du med oss?Vill du se till att det här blir verklighet?
Engagera dig nu och Bli medlem!

URL: https://www.socialdemokraterna.se/var-politik/a-till-o/spelmissbruk
Spelmissbruk
En sund och säker spelmarknad under offentlig kontroll
Arbetet med att förhindra de negativa konsekvenserna av spel är en prioriterad fråga för oss. Frågorna ingår i en samlad strategi för alkohol-, narkotika-, dopnings- och tobakspolitiken, samt spel om pengar 2022–2025.
Socialdemokraterna vill
ha en sund och säker spelmarknad under offentlig kontroll, som värnar intäkterna till det allmänna och som ger goda förutsättningar för allmännyttig ideell verksamhet att erhålla finansiering genom intäkter från spel
att de negativa konsekvenserna av spelande ska minska och att det ska råda hög säkerhet i spelen
att spel om pengar ska omfattas av ett starkt konsumentskydd och inte kunna missbrukas för kriminell verksamhet
att personer med spelmissbruk bör få tillgång till vård och stöd av god kvalitet. Behandling för skadligt bruk eller beroende bör ges samordnat med behandling för andra psykiatriska tillstånd.
Starkare reglering av spelmarknaden
Problem med spel om pengar kan få negativa konsekvenser som fysisk och psykisk ohälsa, sociala problem eller problem med ekonomin. Spelmissbruk kan också få förödande konsekvenser för familjer och i värsta fall ta liv. Enligt Folkhälsomyndigheten har 340 000 svenskar spelproblem, varav 45 000 har mycket allvarligt spelberoende. Tre av fyra personer med spelproblem är män. Problemet är vanligast i åldersgruppen 25–44 år, men andelen personer med risk för spelproblem är störst i åldersgruppen 18–24 år
Det är mot denna bakgrund som den socialdemokratiska regeringen har infört nya regleringar och begräsningar av spel om pengar. Socialstyrelsen har också klassat spelmissbruk som en sjukdom och sjukvården har i större omfattning börjat erbjuda hjälp till spelmissbrukare.
Vi har nu infört en förstärkt spelreglering som syftar till att minska skadeverkningarna av spel om pengar. Förslagen syftar till att säkerställa ett starkt konsumentskydd och en långsiktig hållbar spelmarknad. Bland annat ska förslagen sätta stopp för aggressiv spelreklam för de farligaste spelen samt stänga ute olagliga aktörer från spelmarknaden.
Det här har vi gjort
en omreglering av den svenska spelmarknaden från och med den 1 januari 2019
en viktig del i omregleringen är den nya regeln om omsorgsplikt som innebär att spelföretagen ska ta ansvar för att motverka spelproblem bland sina kunder
utvärderat effekterna av omregleringen under 2018–2022 i syfte att säkerställa att konsumentskyddet har stärkts och att spelmissbruket har minskat. I utvärderingen konstateras att mer behöver göras för att minska de negativa konsekvenserna av spelande
infört en förstärkt spelreglering för att säkerställa ett starkt konsumentskydd och en långsiktig hållbar spelmarknad.

URL: https://www.socialdemokraterna.se/var-politik/a-till-o/studiemedel
Studiemedel
Alla ska ha möjlighet att studera
Ett generöst studiemedelssystem gör att människor med olika ekonomiska förutsättningar kan utbilda sig. Det är bra för såväl individen som samhället, men också nödvändigt om vi ska kunna möta de stora behoven av utbildad personal som finns i landet. Detta är viktigt för en jämlik tillgång till välfärd i hela landet och för att bygga Sverige starkt. Studiestödssystemet i Sverige ska möjliggöra för människor att söka sig vidare till studier efter slutförd skolgång, eller att senare i livet återuppta sina studier. Det möjliggör ett livslångt lärande.
Socialdemokraterna vill
höja bidragsdelen av studiemedlet och stärka hela studiemedelssystemet så att ännu fler kan ha råd att studera vidare
utveckla och förbättra studiemedelssystemet så att alla kan bygga på sina kunskaper eller välja en ny yrkesbana under hela sitt arbetsliv
förbättra tryggheten vid studier och möjligheten till deltidssjukskrivning för studenter
minska snedrekryteringen till högre utbildning.
Alla ska ha möjlighet att studera
Sverige har ett av världens starkaste och mest omfattande studiestödssystem. Till skillnad mot i många andra länder kan man studera vidare med lån och bidrag och dessutom utan höga studieavgifter. Det har möjliggjort att människor med olika bakgrund kunnat utbilda sig. Det är viktigt att studiemedlet fortsätter vara på en nivå som möjliggör studier och vidareutbildning och bidrar till att studenten kan fokusera på sina studier. Studenter behöver ha trygghet vid exempelvis sjukdom. För oss socialdemokrater är det också viktigt att Centrala Studiestödsnämnden (CSN) som ansvarig myndighet har de verktyg som krävs för att de gemensamma medel som gått till studielån återbetalas.
Socialdemokraterna vill att alla vuxna, inom alla delar av arbetslivet, ska ha möjlighet till fort- och vidareutbildning. Särskild uppmärksamhet ska ägnas dem med kort grundutbildning. Därför har vi infört ett nytt rekryterande studiestartsstöd, så att arbetslösa i behov av utbildning får möjlighet att skaffa sig den utbildning som krävs på dagens arbetsmarknad.
Därför har vi också infört ett nytt omställningsstudiestöd som stärker arbetstagarnas ställning på arbetsmarknaden och möjliggör omställning eller kompetensutveckling med 80 procent av lönen i upp till ett år.
Det här har vi gjort
infört ett nytt omställningsstudiestöd som möjliggör omställning eller kompetensutveckling med 80 procent av lönen i upp till ett år
höjt bidragsdelen med 300 kronor per månaden
stärkt tryggheten för studenter vid sjukdom
infört ett rekryterande studiestartsstöd för arbetslösa med stort utbildningsbehov
lagt fram ett förslag för att införa ett nytt omställningsstudiestöd för yrkesverksamma, som med studiebidrag och studielån kan studera med upp till 80 procent av tidigare lön under ett år
ökat studiebidragsdelen för akademiker som läser till lärare samt infört utbildningsbidrag för vissa ämneslärarinriktningar
infört CSN-lån för körkort.

URL: https://www.socialdemokraterna.se/var-politik/a-till-o/sakerhetspolitik
Säkerhetspolitik
Säkerhetspolitik för fred, stabilitet och självständighet
Svensk säkerhetspolitik ska vara fredsbevarande och krigsavhållande. Den ska innehålla: ett ökat samarbete i Norden, en aktiv Östersjöpolitik, ett stärkt Europasamarbete, ett tydligare Förenta Nationerna (FN) och ett starkt och säkerhetsskapande Nato Länk till annan webbplats..
Socialdemokraterna vill
att säkerhetspolitiken värnar Sveriges självständighet och frihet
att säkerhetspolitiken är stabil och långsiktig
att säkerhetspolitiken bidrar till stabilitet i vårt närområde
att säkerhetspolitiken bidrar till global fred, säkerhet och utveckling
att säkerhetspolitiken utvecklas för att stå emot de alltmer komplexa säkerhetshoten.
Sverige ska vara en stark röst för mer samarbete och gemensam säkerhet
Säkerhetspolitikens yttersta syfte är att garantera Sveriges oberoende och självständighet. Vi måste kunna värna vår suveränitet, svenska rättigheter och intressen, våra grundläggande värderingar och skydda svensk handlingsfrihet inför politisk, militär eller annan påtryckning. Säkerhetspolitiken är en del av samhällets samlade resurser för att möta hot och utmaningar mot vår säkerhet. Diplomati, handel, bistånd och totalförsvar är exempel på säkerhetspolitiska instrument för att hantera utmaningar såväl i närområdet som utanför närområdet.
Att fördjupa bi- och multilaterala försvars- och säkerhetspolitiska samarbeten är en viktig del av säkerhetspolitiken. Säkerhet bygger vi med andra och det är genom samarbete och informationsutbyte vi bäst kan möta samtidens hot.
EU är Sveriges viktigaste utrikes- och säkerhetspolitiska arena. I en osäker tid står medlemsländerna starkare tillsammans. EU:s gemensamma utrikes- och säkerhetspolitik ska stärkas och EU:s medlemsländer måste tillsammans ta ett större ansvar för sin egen säkerhet.
Att stärka den samlade europeiska försvarsförmågan samt EU:s handlingsförmåga som säkerhetspolitisk aktör och förmåga att ta ansvar för unionens och närområdets säkerhet är avgörande. Vi vill inte bygga upp parallella försvarsstrukturer genom en EU-armé.
Finlands och Sveriges medlemskap i Nato innebär en ny era för nordisk säkerhetspolitik. Norden samlat i Nato ger en stor potential för det nordiska säkerhets- och försvarssamarbetet.
Natomedlemskapet höjer tröskeln i förhållande till en kris eller konflikt i vårt omedelbara närområde och ökar säkerheten både för Sverige och Nato som helhet. Vi har nu ett starkare försvar av vår frihet, vår demokrati och vårt sätt att leva. Sverige omfattas av de ömsesidiga försvarsgarantier som följer av artikel 5 i nordatlantiska fördraget. Nato är Sveriges viktigaste försvarspolitiska arena och Sveriges försvarsförmåga utgör enligt artikel 3 i nordatlantiska fördraget en del i det kollektiva försvaret.
FN:s verksamhet på det fredsbevarande området är viktig. Sverige bör fortsätta det aktiva engagemanget och deltagandet i internationella insatser inom ramen för FN, EU, Nato och Organisationen för säkerhet och samarbete i Europa (OSSE).
Kvinnors deltagande i konfliktförebyggande och krishantering före, under och efter en konflikt är en förutsättning för hållbar fred och utveckling. FN-resolutioner fördömer våldtäkt och sexualiserat våld i konflikter och slår fast att dessa handlingar utgör hot mot internationell säkerhet. Arbetet utifrån FN-resolutionerna 1325 och 1820 med flera måste intensifieras. Kvinnors rättigheter och perspektiv måste få bättre genomslag i arbetet för fred och säkerhet.
Det här har vi gjort
föreslagit och fått igenom att anslaget till det militära försvaret ska öka till två procent av BNP.
avsatt resurser för att Sveriges försvarsförmåga kraftigt ska förstärkas och sett till att vi är mitt uppe i den största militära upprustningen sedan 1950-talet
återinfört värnplikten för att trygga tillgången till utbildad personal inom försvaret
sett till så att flera regementen har öppnat, att fler soldater utbildas och att nytt försvarsmateriel köps in och tillverkas inom den svenska försvarsindustrin.

URL: https://www.socialdemokraterna.se/var-politik/a-till-o/tandvard
Tandvård
En mer jämlik tandhälsa
Det är dyrt att gå till tandläkaren och många vuxna låter helt enkelt bli. Det riskerar att drabba både hälsa och plånbok när man till sist måste gå. Socialdemokraterna har tagit initiativ till att utreda och föreslå hur tandvårdssystemet kan utvecklas för att uppnå en mer jämlik tandhälsa och ett mer resurseffektivt tandvårdssystem.
Förslagen från utredningen och remissynpunkterna bör kunna ligga till grund för en reform av tandvårdssystemet så att det kan närma sig hälso- och sjukvårdens system i syfta att gynna en regelbunden och förebyggande tandvård.
Tandvården i Sverige håller en hög kvalitet, men det förekommer även fusk och felaktiga utbetalningar. Vi ska stärka kontrollen av tandvårdens aktörer och tandvårdsstödet så att våra skattepengar går till det som de är avsedda för.
Socialdemokraterna vill
att patentkostnaderna i tandvården på sikt ska omfattas av ett högkostnadsskydd av samma modell som gäller inom hälso- och sjukvården
gå vidare med förslagen från tandvårdsutredningen för att förbättra det allmänna tandvårdsstödet
stärka kontrollen av tandvårdens aktörer och tandvårdsstödet så att våra skattepengar går till det som de är avsedda för.
Det här har vi gjort
2018 fördubblades tandvårdsbidraget från 300 kronor per år till 600 kronor per år för alla mellan 22 och 29 år och alla 65 år eller äldre. För folk mellan 30 och 64 år fördubblades tandvårdsbidraget från 150 kronor till 300 kronor per år
2019 genomfördes den senaste satsningen då även 23-åringar fick fri tandvård. Det var det sista steget i en gradvis utbyggnad under åren 2017–19 då man höjde åldersgränsen för fri tandvård från 20 år till 23 år
utrett tandvården. Tandvårdsutredningen lämnade sina förslag till ett framtida tandvårdssystem våren 2021. Tillsammans med remissynpunkterna bör den kunna ligga till grund för det fortsatta arbetet med att förbättra det allmänna tandvårdsstödet
Försäkringskassan och Inspektionen för vård och omsorg (IVO) har fått i uppdrag att arbeta för stärkt kontroll, uppföljning och tillsyn av tandvårdsaktörer som åläggs med återbetalningskrav kopplat till det statliga tandvårdsstödet. Regeringen tillsätter även en utredning som ska lämna förslag för ökad kontroll över tandvårdssektorn.

URL: https://www.socialdemokraterna.se/var-politik/a-till-o/trygghet
Trygghet
Tryggheten ska öka i hela Sverige
Vi ska vända på varenda sten för att bryta segregationen och bekämpa brotten. För att trygghet ska gälla alla. Sverige behöver samlas för att minska klyftorna, bryta segregationen, bekämpa brottsligheten och stärka sammanhållningen i hela landet.
Socialdemokraterna vill
skärpa fler straff och bygga ut rättsväsendet. Polis, kriminalvård, åklagare och domstolar ska ha den personal och de verktyg som de behöver för att bekämpa brott. Straffen för gängrelaterad brottslighet ska skärpas.
bryta segregationen. Alla ska möta samma tydliga krav och möjligheter att försörja sig på eget arbete. Möjligheterna till bra utbildning, meningsfull fritid, ett första jobb och bostad ska bli fler oavsett var unga växer upp.
stoppa nyrekryteringen till gängen. Samhället ska gripa in snabbt och effektivt när unga riskerar att dras in i kriminalitet. Alla unga ska gå i bra skolor och se sina föräldrar gå till jobbet. Sverige stärks när alla är med och bidrar till vår samhällsgemenskap.
Ett Sverige som håller ihop
Människors trygghet och säkerhet är avgörande för att samhället ska hålla ihop. Tryggheten behöver öka i bostadsområden, på sjukhus, tågstationer, på gator och torg. Brottsligheten och otryggheten det leder till utgör ett hot mot hela det demokratiska samhället och ska bekämpas med alla medel.
Vi ska bekämpa brotten, men också brottens orsaker. Poliserna behöver bli fler och bättre rustade i kampen mot brott. Samtidigt behöver det brottsförebyggande arbetet, skolan, socialtjänsten, civilsamhället, stärkas. Det effektivaste sättet att hindra unga människor att välja kriminalitet är att erbjuda något som är bättre: en bra utbildning, något meningsfullt att göra på fritiden, ett första jobb eller möjlighet att flytta hemifrån.
Vi genomför nu reformer för ett tryggare Sverige som sluter klyftorna, stärker välfärden och motverkar segregation och kriminalitet. Vi stöttar de som drabbas hårdast av de ökande priserna genom att tillfälligt höja bostadsbidraget för barnfamiljer och driver på för att stärka ekonomin för de sämst ställda pensionärerna. Vi anställer och utbildar fler poliser, förstärker rättsväsendet, gör satsningar för kortare vårdköer, snabbar på etablering av nyanlända på arbetsmarknaden, och satsar på utsatta skolor. Vi vill att den starka ekonomin ska komma alla till del och stärka sammanhållningen i vårt land.
Det här har vi gjort
en historiskt stor satsning på polisen
höjt ett 80-tal straff
riktat ökade resurser till det skolor som behöver det allra mest

URL: https://www.socialdemokraterna.se/var-politik/a-till-o/ungdomsarbetsloshet
Ungdomsarbetslöshet
Ingen ung ska vara utan arbete
En av Socialdemokraternas viktigaste prioriteringar är att bryta segregationen. En viktig del i detta är att bekämpa ungdomsarbetslösheten. Ingen ung ska gå utan arbete. Svensk arbetsmarknad har gjort en stark återhämtning efter pandemin. Sysselsättningsgraden är nu högre än innan pandemin och arbetslösheten har minskat tydligt. Allra tydligast är minskningen bland unga.
Socialdemokraterna vill
att alla barn, oavsett föräldrar eller bostadsområde, ska få en utbildning som ger bästa möjliga förutsättningar inför vuxenlivet. Hög och jämlik kunskap är också grundläggande för vår ekonomi och för jobben
att möjligheten att utbilda sig, med ett tydligt fokus på bristyrken, ska öka på alla nivåer
stärka insatserna för unga som varken arbetar eller studerar
införa aktivitetsplikt för rätt till försörjningsstöd.
Ett starkare samhälle där alla unga har ett arbete
Socialdemokraterna bekämpar arbetslösheten genom att skapa nya jobb och genom att investera i människors kunskaper – inte genom att sänka deras löner. Vi vet att det är mycket lättare för unga att få jobb om de har en gedigen utbildning. Därför möjliggör vi utbildning för att ge fler unga chansen till ett bra jobb.
Det här har vi gjort
infört och uppfyllt en 90-dagarsgaranti för unga. Den som är ung och utan arbete ska få stöd direkt och inom 90 dagar erbjudas ett riktigt jobb eller en utbildning som leder till jobb
infört utbildningskontrakt för att få unga som saknar gymnasiekompetens att avsluta sin gymnasieutbildning
infört bristyrkesutbildningar som utformas i nära samverkan med näringslivet och fackliga organisationer liksom utbyggd yrkesutbildning
startat ett kunskapslyft bland annat genom fler platser inom yrkesvux, komvux och folkhögskola samt ha fler högskoleplatser så att unga kan skaffa sig den kompetens som efterfrågas.

URL: https://www.socialdemokraterna.se/var-politik/a-till-o/ungdomsran
Ungdomsrån
Vi kan aldrig acceptera att unga rånar och förnedrar andra unga
Samhällets reaktion ska vara snabb och tydlig. Vi behöver kännbara påföljder som avskräcker och bryter brottsspiraler. Men också en vuxenvärld som ser och agerar i tid.
Socialdemokraterna vill
satsa på utökat föräldraskapsstöd
inrätta specialgrupper för punktmarkering av unga i riskzon
införa en ny socialtjänstlag och en ny tvångsvårdslagstiftning för ungdomar
utöka befogenheterna för socialtjänsten för så kallat mellantvång när den unge själv inte vill delta
införa vistelseförbud för ungdomar på väg in i kriminalitet
utöka skyldigheterna för föräldrar att medverka i sociala insatser för sina barn
förbättra möjligheten att dela information mellan olika kommuners socialtjänst och mellan polis och socialtjänst. Sekretess ska inte hindra samhällets förmåga att agera i tid
ta tillbaka den demokratiska kontrollen över skolan så att pengarna går till högre lärartäthet, fler vuxna i skolan och elevhälsa stället för till skatteparadis
fortsätta att bygga ut polisen med fler poliser i hela landet
att ungdomskriminalitetsnämnder ska införas. Detta för att förhindra att barn och unga tidigt involveras i brottslighet och kriminella gäng
öka resurserna till idrottsrörelsen för att nå fler barn och unga.
Samhällets reaktion ska vara snabb och tydlig
Det är helt oacceptabelt att unga rånar och förnedrar andra unga. Samhällets reaktion ska vara snabb och tydlig för att visa hur oacceptabelt det är.
Konsekvenserna bör vara tydliga och kännbara. När brott skett behövs tydliga påföljder för att avskräcka och för att bryta brottsspiraler och mönster.
För att förhindra fler fall behövs en vuxenvärld som ser och agerar i tid. Föräldrar behöver ta sitt ansvar och samhället ska ge rätt stöd när det behövs. En socialtjänst som kan agera tidigt och en skola som ser alla är också avgörande.
Det här har vi gjort
gett polisen bättre förutsättningar för att kunna utföra sitt jobb. Vi har nu fler poliser än någonsin tidigare.
infört straffet ungdomsövervakning som bland annat innebär att man kan införa förbud att lämna bostaden under helger eller kvällar. På så sätt kan beteendemönster brytas
tagit bort straffrabatten för unga myndiga som begår grova brott.
skärpa straffen för grovt olaga tvång, olaga hot, grovt olaga hot, utpressning och grov utpressning samt rån

URL: https://www.socialdemokraterna.se/var-politik/a-till-o/utbildning
Utbildning
En nyckel till frihet och tillväxt
Utbildning lägger grunden för vår frihet och välfärd. I vårt starka och trygga Sverige konkurrerar vi med kunskap och innovation, inte låga löner och sämre anställningsvillkor.
Socialdemokraterna vill
fortsätta investera i hela utbildningsystemet, från förskola till högskola
återupprätta en jämlik kunskapsskola som kännetecknas av trygghet och studiero för alla elever
utbilda och anställa fler lärare och annan pedagogisk personal
förbjuda vinstuttag ur skolan
att religiösa friskolor ska förbjudas
förbättra möjligheten att utbilda sig genom hela livet, i hela landet
införa läxhjälpsgaranti för alla elever som riskerar att inte bli behöriga till gymnasiet.
Utbildning – en nyckel till frihet och tillväxt
I ett starkt samhälle finns utbildningsmöjligheter för alla – oavsett var i landet du bor eller var du befinner dig i livet. Utbildning och kunskap ger oss som individer möjlighet att förverkliga våra drömmar och är samtidigt en förutsättning för att Sverige ska vara ett konkurrenskraftigt land. Investeringar i utbildning och forskning lägger grunden för jobb och välfärd.
Om vi ska kunna bryta skolsegregationen, stoppa stöket och öka jämlikheten i skolan måste samhället ta tillbaka den demokratiska kontrollen över skolan från marknaden. Vi ska värna allas möjlighet att välja skola, men vinstjakten ska bort. Svensk skola ska återigen bli en av världens bästa och mest jämlika, men då måste våra barn och ungas rätt till en god utbildning gå före vinstjakt.
Det här har vi gjort
anställt mer personal i skolan och förskolan samt stärkt läraryrket
genomfört ett Kunskapslyft med över 96 000 nya utbildningsplatser
stärkt möjligheten för de med lägst utbildning att utbilda sig
infört ett nytt omställningsstudiestöd som möjliggör omställning eller kompetensutveckling med 80 procent av lönen i upp till ett år
infört rätt att läsa kompletterande utbildning på Komvux
tillfört resurser till forskning och högre utbildning över hela landet
förstärkt Komvux roll för kompetensförsörjning och integration genom ökad finansiering, förenklad betygsskala och prioritering av de med störst behov av utbildning.

URL: https://www.socialdemokraterna.se/var-politik/a-till-o/vindkraft
Vindkraft
Vi vill se en fortsatt utbyggnad av all fossilfri energi. Den förnybara vindkraften har dessutom potential att komma på plats snabbt och leverera el till låga priser.
Vi vill se långsiktiga förutsättningar för energibranschen. Den svenska industrin behöver en god tillgång till el med konkurrenskraftiga priser. Vårt land har unika förutsättningar för förnybar energi. Energi från vind – både till land och havs – har stor potential att byggas ut under lång tid framöver.
Vi socialdemokrater vill se ett land där vi samlas för att utveckla gemensamma lösningar. En stabil och utbyggd energiförsörjning med rimliga priser är viktigt för ett tryggare och starkare samhälle.
Socialdemokraterna vill
tillföra ytterligare minst 60 TWh fossilfri kraft till 2030
att Sverige senast år 2045 inte har några nettoutsläpp av växthusgaser till atmosfären, för att därefter uppnå negativa utsläpp
ta höjd för en fördubblad elanvändning
ha stabila och konkurrenskraftiga elpriser
skynda på utbyggnaden av havsbaserad vindkraft.
Vindkraften är viktig för att trygga energiförsörjningen och nå klimatmålen
På vilket sätt vi producerar energi är avgörande för Sveriges förmåga att klara klimatomställningen. När allt fler sektorer ska ställa om produktionen för minskade utsläpp kommer tillgången till el att vara en avgörande faktor. Sverige har goda förutsättningar att klara den omställningen.
Vi har haft historiskt stora elöverskott, stora tillgångar till förnybar energi och en energisektor som ligger i framkant. Vi socialdemokrater vill att Sverige ska fortsätta leda omställningen med målet om nettonollutsläpp år 2045.
Genom en fortsatt utbyggnad av förnybar energi, energieffektivisering, energilagring och ökad flexibilitet i elsystemet ska vi se till att rätt förutsättningar finns på plats för att behålla en trygg elförsörjning.
Kärnkraften är en viktig del av svensk elproduktion och kommer att så vara under lång tid framöver. Vi ser positivt på de initiativ som nu tas för att undersöka potentialen framåt i samtliga energislag.
Vi har föreslagit ett vindkraftspaket i fyra delar:
Tidigarelägga kommunernas vetorätt och göra den mer förutsägbar.
Stärkta incitament till kommuner och lokalsamhällen för utbyggd vindkraft.
Snabba på och effektiviserar regeringens handläggning av havsbaserad vindkraft.
Utreda system för hur aktörer ska tilldelas ensamrätt att etablera havsbaserad vindkraft i specifika områden.
Underlätta utbyggnaden av vindkraft till havs
Det är viktigt att vi fortsätter att bygga och investera i förnybar energi, som vindkraft, i Sverige. Därför fattade den socialdemokratiska regeringen ett beslut att förenkla utbyggnaden av vindkraft till havs, vilket kan ge kraftigt ökad energiproduktion, särskilt i södra Sverige. Tyvärr har den nya högerregeringen försämrat villkoren för anslutning av nya vindkraftparker. Regeringen har också sagt nej till en stor och viktig vindpark långt ut i havet.
Idag finns ansökningar (alla kommer inte att realiseras) om anslutning hos Svenska Kraftnät som motsvarar över 350 TWh el, bara för södra Sverige Det är mer än dubbelt så mycket som vår årsförbrukning i hela Sverige, 140 TWh.
Genom att göra det lättare att bygga ut havsbaserad vindkraft så bidrar vi till ett elsystem med hög leveranssäkerhet, låg miljöpåverkan och el till konkurrenskraftiga priser. Genom att ha pekat ut ett antal havsområden lämpade för havsbaserad vindkraft underlättas även utbyggnaden. I ett första steg har områden som kan ge 20-30 TWh pekats ut. Det motsvarar den sammanlagda elförbrukningen i Skåne, Blekinge, Halland, Kalmars och Kronobergs län.
Den socialdemokratiska regeringen gav också berörda myndigheter i uppdrag att peka ut ännu fler områden för utbyggnad på ytterligare 90 TWh.
Det betyder att Socialdemokraterna har underlättat för en snabbare utbyggnad av totalt 120 TWh – motsvarande elförbrukningen för nästan lika mycket som Sverige förbrukar årligen (ca 140 TWh). Inte minst den havsbaserade vindkraften kommer att vara av största vikt för att trygga vår energiförsörjning och nå våra klimatmål.
Läs mer om Socialdemokraternas energipolitik här.

URL: https://www.socialdemokraterna.se/var-politik/a-till-o/vinster-i-valfarden
Vinster i välfärden
Samhället ska ta tillbaka den demokratiska kontrollen över välfärden
Vi ska ta tillbaka den demokratiska kontrollen över välfärden. Vår välfärd ska inte vara beroende av riskkapitalister för att fungera och svenska folket ska kunna vara med och styra den välfärd som de betalar för med sina skattepengar. Samhället ska flytta fram positionerna för att ta tillbaka kontrollen över utvecklingen. Därför vill vi socialdemokrater göra upp med marknadskaoset i vården och skolan.
Socialdemokraterna vill
ställa samma krav på privata som offentliga aktörer i vården
införa offentlighetsprincipen i friskolor och privat vård och omsorg
stoppa utförsäljningar av akutsjukhus
se till att ingen ska kunna köpa sig före till vård
införa tuffare tillsyn med fler inspektioner i vård och omsorg
göra skolvalet mer rättvist
införa en rättvis skolpeng
stoppa vinstuttag i skolan
förbjuda religiösa friskolor
se till att skoletableringar inte bidrar till segregation
Frågor och svar om vad det innebär att begränsa vinster i välfärden hittar du här
Välfärd ska ges efter behov och inte efter köpkraft
Våra gemensamma skattepengar ska gå till att göra skolan, vården och omsorgen bättre. Välfärden är till för våra barn, elever och äldre – inte för att berika ägarna. I vårt starka samhälle går skattepengar till det som de är avsedda för och inte till obegränsade vinster för några få.
Sedan 1990-talet har samhället steg för steg förlorat kontrollen över skolans utveckling. Istället för ett av världens mest jämlika skolsystem, har Sverige idag ett av världens mest marknadsstyrda. Den svenska marknadsskolan är världsunik med att tillåta obegränsade vinster i den offentligt finansierade skolan. Det offentligas insyn och kontroll är svag och skolpengen överkompenserar friskolekoncerner för kostnader och ansvar som bara kommuner har. Friskolor kan skapa egna orättvisa kösystem som sorterar ut elever och spär på segregationen. Skolplatser paxas innan andra fått chansen att välja.
Många vinstdrivande friskolekoncerner gör dessutom vinst på att ha lägre lärartäthet, sämre löner och färre specialpedagoger. Flera skolor har gått i konkurs eller fått stänga efter misskötsel. Tusentals elever har plötsligt stått utan skola. Det är inte acceptabelt. Syftet med svensk skola ska aldrig vara vinst eller religiös påverkan.
I vården har samhället dragit sig tillbaka och låtit marknadskrafter få fritt spelrum. Tanken var att marknadslösningar skulle leda till ökad mångfald, minskade kostnader och att personalens villkor skulle förbättras. Decennier senare ser vi att mångfalden i vården hotas av ett fåtal stora koncerner, att vårdpersonalen tvingas ägna all mer tid åt administration och att kostnaderna ökar. Marknadslösningarna har lett till att vården splittras upp, koncentreras till välmående stadsdelar och att plånboken styr – inte patienternas behov. På samma sätt har privat driven äldreomsorg lägre bemanning och otryggare anställningar för personalen. Det drabbar omsorgen om våra äldre.
Valet är en folkomröstning om välfärden. Istället för vinstjakt och nya privatiseringar vill vi tag i problemen. Medborgarnas skattepengar ska användas till att förbättra och utveckla skolan, omsorgen och vården – inte till stora vinster. Därför vill vi sätta stopp för vinstjakten, nya privatiseringar och gräddfiler.
M, SD och övriga borgerliga partier ignorerar att en överväldigande majoritet av svenska folket vill begränsa vinsterna och slåss för välfärdskoncernernas rätt att göra stora vinster. Men för oss socialdemokrater är det självklart. Välfärden ska vara skattefinansierad och fördelas efter behov – inte efter köpkraft. Det är en förutsättning för ett starkare samhälle och ett tryggare Sverige.
Det här har vi gjort
infört ägarprövning så att oseriösa aktörer inte ska kunna bedriva välfärdstjänster för våra gemensamma skattepengar
infört meddelarskydd för all personal i offentligt finansierad verksamhet
lagt förslag för att begränsa vinster i skola och omsorg
tillsatt en utredning för att stoppa vinstjakten inom hälso- och sjukvården
lämnat förslag för att underlätta för idéburen verksamhet att bedriva offentligt finansierad välfärd.

URL: https://www.socialdemokraterna.se/var-politik/a-till-o/vuxenutbildning
Vuxenutbildning
Utbildning ger frihet och fler valmöjligheter
Sverige ska vara ett tryggt land där människor genom hela livet kan utbilda sig för att ta de jobb som växer fram. I en allt mer kunskapsintensiv ekonomi ställs högre krav på förnyade kunskaper och färdigheter.
Socialdemokraterna vill
genomföra ett kraftigt kunskapslyft med fler utbildningsplatser inom vuxenutbildning, yrkeshögskola, folkhögskola och högskola och samtidigt investera i kvaliteten i utbildningen
att det ska gå att växa och växla under hela livet, i hela landet
att en ny kompetensförsäkring mellan staten och parterna på arbetsmarknaden skapas för att garantera återkommande kompetensutveckling för löntagarna
öka kvalitén på SFI så att invandrare snabbt kan lära sig svenska. Kontrollsystemet ska bli bättre och ett kommunalt språkansvar ska införas som förpliktigar kommunen att söka upp och motivera den som har rätt till SFI.
att en ny kompetensförsäkring mellan staten och parterna på arbetsmarknaden skapas för att garantera återkommande kompetensutveckling för löntagarna
Vuxenutbildningen ger möjlighet att växa och växla genom hela livet
Utbildning lönar sig. För den enskilde ger utbildning frihet och fler valmöjligheter. För samhället leder utbildning till bättre matchning och högre tillväxt. Den svenska modellen innebär att vi konkurrerar med kunskap och kompetens, inte med sänkta löner.
Utbildning är nyckeln till framtidens jobb och konkurrenskraft, men också till människors frihet att forma sina egna liv. I vårt starka samhälle är utbildning inte längre något man får en gång som ung. Fler kommer sadla om och byta yrkesbana mitt i livet. Så bygger vi ett tryggare Sverige.
Vi behöver därför fortsätta satsa på vuxenutbildningen. Den är central för omställning, komplettering och för att uppfylla människors drömmar. Även folkhögskolan har en viktig roll för att få människor att återfinna lusten att lära och därefter kunna gå vidare till jobb eller studier.
För att utrikes födda snabbare ska kunna etablera sig i Sverige har den socialdemokratiskt ledda regeringen gjort en stor satsning på så kallade kombinationsutbildningar, där yrkesutbildning kombineras med svenska för invandrare (sfi) eller svenska som andraspråk.
Det här har vi gjort
infört ett nytt offentligt omställningsstudiestöd i syfte att stärka arbetstagares ställning på arbetsmarknaden. Det kommer att bli möjligt för människor att studera med minst 80 procent av lönen i upp till ett år
infört kombinationsutbildningar för att öka möjligheten att studera svenska och utbilda sig till ett bristyrke
infört Rätt till Komvux så att alla kan komplettera sin utbildning
genomfört ett Kunskapslyft med över 96 000 nya utbildningsplatser inom vuxenutbildning, yrkeshögskola, folkhögskola och högskola
förstärkt Komvux roll för kompetensförsörjning och integration genom ökad finansiering, förenklad betygsskala och prioritering av de med störst behov av utbildning
infört yrkespaket inom vuxenutbildningen
stärkt möjligheten till regionala yrkesvuxutbildningar
förbättrat studiemedlet så att fler vuxna ges möjlighet att studera. Från den 1 jan 2021 finansierar staten sju platser av tio och kommunerna tre
satsat på lärcentrum där den studerande erbjuds stöd från lärare och annan personal samt ges möjlighet att möta andra studerande
satsat på språkträning hos anställda inom äldreomsorgen som saknar tillräckliga kunskaper i det svenska språket.

URL: https://www.socialdemokraterna.se/var-politik/a-till-o/valfard
Välfärd
Vi ska ta tillbaka kontrollen över välfärden
En stark välfärd är vårt bästa verktyg för ökad trygghet och jämlikhet. Välfärden ger lika bra förskola och skola åt alla barn oavsett föräldrarnas ekonomi och sjukvård efter behov – inte efter plånbok. Den ger samma trygga äldreomsorg till byggnadsarbetaren som till direktören. Vår välfärd ska inte vara beroende av riskkapitalister för att fungera och svenska folket ska kunna vara med och styra den välfärd som de betalar för med sina skattepengar.
Socialdemokraterna vill
ta tillbaka den demokratiska kontrollen över välfärden och stoppa vinstjakten i välfärden
stoppa utförsäljningar och gräddfiler i vården
investera i en bättre välfärd. Vi vill anställa fler undersköterskor, sjuksköterskor och läkare, så vårdköerna kan kortas. Och fler lärare, så att eleverna lär sig mer
korta vårdköerna. Vi gör det genom att ge vård efter behov – inte plånbok. Den som är i störst behov av att träffa en läkare, få en operation eller en behandling ska gå först, inte den som har råd att betala för en dyr vårdförsäkring
införa fast omsorgskontakt i hemtjänsten, mer social samvaro och satsa på idrott och friluftsliv för äldre
offentlighetsprincipen och krav på öppen bokföring ska gälla för friskolor såväl som privata utförare i vård och omsorg, och samma krav ska ställas på privata som offentliga aktörer.
En bättre och mer trygg välfärd i hela landet
Vi socialdemokrater har prioriterat fler anställda i välfärden framför skattesänkningar. I dag har 300 000 fler ett jobb att gå till, varav 100 000 arbetar i välfärden. Den styrkan vill vi använda till att bygga ett starkare samhälle och ett tryggare Sverige. Vi vill fortsätta utbilda och anställa fler undersköterskor, sjuksköterskor och läkare, så vårdköerna kan kortas. Och fler lärare, så att eleverna lär sig mer.
Vår gemensamma välfärdsmodell är en del av det som gör Sverige fantastiskt. Genom att ställa krav på varandra och hjälpas åt så utvecklar vi vår gemensamma samhällsmodell. När välfärden fungerar och omfattar alla vågar vi mer; byta jobb, starta företag, bilda familj och skaffa barn, flytta eller börja studera. Det tjänar vi alla på.
När välfärden omfattar alla kan den enskilda människans frihet kan växa. Då kan alla få chansen att förverkliga sina livsdrömmar. Detta är grunden för socialdemokratisk politik. Därför prioriterar vi investeringar i det gemensamma i utbildning, välfärd, infrastruktur och bostäder framför fler skattesänkningar. En ansvarsfull ekonomisk politik är garanten för den svenska välfärden. Med fler jobb får vi råd med en välfärd att vara stolta över.
I en trygg välfärd måste det också finnas en lösning för att den som slitit ut sig och inte orkar hela vägen till pension ska få ekonomisk trygghet. Särskilt när pensionsåldern ska höjas under de kommande åren. För att få livet att gå ihop tvingas den som är utsliten att ta ut sin ålderspension tidigare än tänkt vilket leder till att pensionen sänks livet ut. Vi har därför infört infört en trygghetspension. Den ska ge ekonomisk trygghet för dem som slitit ut sig i arbetslivet och inte orkar jobba hela vägen fram till pension.
Det här har vi gjort
ökat de generella statsbidragen till kommuner och landsting för att höja kvaliteten i välfärden
satsat på att öka bemanningen och stärka kompetensen bland personalen inom vård och äldreomsorg
infört bland annat gratis mediciner för barn, fördubblat tandvårdsbidrag, kostnadsfri screening för livmoderhalscancer och avgiftsfri öppenvård från 85 år
infört en trygghetspension som ska ge ekonomisk trygghet för dem som slitit ut sig i arbetslivet och inte orkar jobba hela vägen fram till pension
vi har nyligen höjt garantipensionen och taket i bostadstillägg. Dessutom har vi avskaffat den så kallade pensionärsskatten och infört ett särskilt pensionstillägg
satsat på fler anställda med bättre arbetsvillkor, kortade vårdköer, en bättre förlossningsvård och en stor öronmärkt satsning på en mer jämlik och tillgänglig cancervård
anställt fler lärare och minskat barngrupperna i förskolan.

URL: https://www.socialdemokraterna.se/var-politik/a-till-o/yrkesutbildning
Yrkesutbildning
Ett konkurrenskraftigt Sverige kräver skickliga yrkesarbetare
Vi vill att fler ska söka sig till en yrkesutbildning för att Sverige ska klara av kompetensförsörjningen i framtiden. Ett konkurrenskraftigt Sverige kräver skickliga yrkesarbetare vilket i sin tur kräver attraktiva yrkesutbildningar.
Socialdemokraterna vill
stärka branschkopplingen inom gymnasieskolans yrkesprogram och utveckla fler yrkescollege
att alla program i gymnasieskolan ska ge högskolebehörighet
att alla elever på yrkesprogram ska få en praktik av hög kvalitet
att yrkesvux byggs ut
att yrkeshögskolan utvecklas med fler utbildningsplatser, större flexibilitet och bättre planeringsförutsättningar.
Yrkesutbildade bygger Sverige starkt
Den svenska arbetsmarknaden dras med en matchningsproblematik. Samtidigt som människor går arbetslösa har företagen svårt att hitta rätt kompetens. En stor del av detta beror på att för få personer söker sig till en yrkesutbildning.
Bristen är stor inom många yrkesgrupper. Efter Jan Björklunds gymnasiereform tappade yrkesprogrammen i attraktivitet vilket lett till en dramatisk minskning av antalet elever som går en yrkesutbildning. Yrkesprogrammen måste återigen bli attraktiva för att klara kompetensförsörjningen till bristyrken.
Skickliga yrkesarbetare kräver attraktiva yrkesutbildningar, därför satsar vi på att uppvärdera yrkesutbildningen. Gymnasiets yrkesprogram, yrkesvux och yrkeshögskolan behöver stärkas. Fler behöver uppfatta dessa utbildningar och bristyrken som attraktiva för att Sverige ska klara den framtida kompetensförsörjningen i hela landet.
Attraktiva yrkesutbildningar kräver kunniga yrkeslärare, investeringar i rätt lokaler samt material och kunskaper som är gångbara för ett långt arbetsliv.
Sverige byggs starkt genom en kunnig och kompetent arbetskraft. Om Sverige ska fortsätta att vara ett av världens rikaste länder behöver vi investera i yrkeskunnande, inte i enkla jobb med lägre löner. Den svenska modellen bygger på kunskap, jämlikhet och arbete.
Det här har vi gjort
genomfört ett Kunskapslyft med över 96 000 nya utbildningsplatser inom vuxenutbildning, yrkeshögskola, folkhögskola och högskola
förbättrat möjligheten till regionala yrkesvuxutbildningar. Från den 1 januari 2021 finansierar staten sju platser av tio och kommunerna tre
infört en rätt till kompletterande vuxenutbildning som även omfattar behörighet till Yrkeshögskolan
infört specialiserade branschskolor för vissa yrkesutbildningsinriktningar
utvecklat WorldSkills Sweden och Yrkeslandslaget tillsammans med LO och Svenskt Näringsliv.

URL: https://www.socialdemokraterna.se/var-politik/a-till-o/aldre
Äldre
Sverige ska inte ha några fattigpensionärer
Du som varit med och byggt upp vårt land och med ditt arbete lagt grunden för vår gemensamma välfärd har rätt till trygghet under ålderdomen. Därför har vi höjt pensionerna.
Att fler blir allt äldre och andelen äldre i befolkningen ökar. Att vi får leva längre är en stor framgång för vårt samhälle. Men det ställer också höga krav på vår välfärd. Därför har vi gjort historiskt stora investeringar i kommuner och regioner och vi fortsätter att stärka välfärden.
Socialdemokraterna vill
bygga fler äldreboenden och utveckla en jämlik och jämställd äldreomsorg med hög kvalitet i hela landet
anställa fler inom äldreomsorgen, förbättra arbetsvillkoren och stärka deras kunskap och kompetens
se till att man får 70 procent av sin slutlön i pension. Därför vill vi bland annat höja inbetalningarna till pensionssystemet.
Ett tryggt land att åldras i
Vi vill ha ett hållbart pensionssystem så att både nuvarande och kommande generationer får tillräckliga pensioner. Vi har satt ett tydligt mål om att alla ska få minst 70 procent av slutlönen i pension. Det vill vi uppnå genom att öka inbetalningarna till pensionssystemet. Vi vill att inbetalningarna ökar så att de motsvarar de 18,5 procent som var avsikten när pensionssystemet infördes.
För att möta de ökade behoven som allt fler äldre i befolkningen har vi tillfört resurser för att öka bemanningen och höja kvaliteten inom äldreomsorgen. Vi genomför också en särskild satsning på att öka kunskapen, kompetensen och förbättra arbetsmiljön för personalen.
För att stärka samhällsbygget behöver fler äldreboenden byggas. Därför har ett särskilt investeringsstöd till äldreboenden införts.
Vi vill genomföra en satsning på idrott och friluftsliv för äldre och öka stödet till frivilligorganisationer så som pensionärsorganisationer, studieförbund och kulturföreningar. Så kan fler aktiviteter anordnas, till exempel matlag, promenader, konserter, sommarkollo för äldre och studiecirklar.
Människors arbete är det som bygger samhället starkt och den som jobbat ett långt arbetsliv ska känna sig trygg med att pensionen och välfärden går att lita på.
Det här har vi gjort
ökat de generella statsbidragen till kommuner och landsting för att höja kvaliteten i välfärden
satsat på att öka bemanningen och stärka kompetensen bland personalen
satsat på olika aktiviteter för att bryta äldres isolering, inte minst under pandemin
höjt garantipension och bostadstillägget vid flera tillfällen
infört trygghetspension, som innebär att den som är över 60 år och som slitit ut sig i jobbet och inte klarar att arbeta ända fram till pensionsåldern, enklare kan få sjukersättning
gjort öppenvården avgiftsfri för alla äldre än 85 år
infört ett pensionstillägg på upp till 600 kronor för de pensionärer som har de allra lägsta inkomstpensionerna

URL: https://www.socialdemokraterna.se/var-politik/a-till-o/aldreomsorg
Äldreomsorg
Det ska vara tryggt att bli gammal
Socialdemokraterna vill att äldre ska få bestämma själva över sitt liv och sin vardag, oavsett om det handlar om deltagande i arbetslivet eller vad de vill få hjälp med från hemtjänsten. Så skapar vi ett starkare samhälle och ett tryggare Sverige.
Socialdemokraterna vill
stoppa vinstjakten i äldreomsorgen och förbättra personalens villkor för att öka tryggheten för de äldre
införa en fast omsorgskontakt i hemtjänsten och mer social samvaro genom en satsning på idrott och friluftsliv för äldre
anställa fler inom äldreomsorgen, förbättra arbetsvillkoren och stärka deras kunskap och kompetens
avskaffa minutscheman i hemtjänsten och garanterad tillsvidareanställning på heltid till alla som slutför vård- och omsorgsprogrammet som undersköterskor
ta fram en långsiktig kvalitetsplan för äldreomsorgen. Vårt mål är en jämlik och jämställd äldreomsorg med hög kvalitet i hela landet
bygga fler äldreboenden.
Trygg äldreomsorg i hela landet
Behoven ska styra inom äldreomsorgen. Skattepengar till äldreomsorg ska säkra de äldres rätt till god och sammanhållen vård och omsorg ska inte delas ut som vinst till aktieägare
Allt fler blir allt äldre och andelen äldre i befolkningen ökar. Att vi får leva längre är en stor framgång för vårt samhälle. Men det ställer också höga krav på vår välfärd.
För att möta de ökade behoven och förbättra äldreomsorgen har vi tidigare investerat 7,5 miljarder i en historisk satsning på svensk äldreomsorg för att öka bemanningen och höja kvaliteten. Från 2022 föreslår regeringen flera satsningar på äldreomsorgen och avsätter ytterligare 2,5 miljarder kronor. Den innehåller en permanent resursförstärkning till kommunernas äldreomsorg på 4 miljarder kronor årligen och en storsatsning på kompetenshöjande åtgärder inom ramen för regeringens äldreomsorgslyft. Sammantaget innebär detta 10 miljarder kronor mer till äldreomsorgen år 2022 jämfört med 2018.
Vi föreslår att den viktiga kompetenssatsning, Äldreomsorgslyftet, förlängs. Vi föreslår också att den pågående språkträningen för anställda inom äldreomsorgen vidgas till fler yrkesgrupper inom vård, skola och annan omsorg. Satsningarna på att öka kunskapen, kompetensen och förbättra arbetsmiljön för personalen gör det möjligt för alla kommuner att avskaffa minutscheman i hemtjänsten och garantera tillsvidareanställning på heltid till alla som slutför vård- och omsorgsprogrammet som undersköterskor. Det här satsningarna behövs. Äldreomsorgens personal behöver bättre förutsättningar för sitt viktiga arbete så att äldre i Sverige kan vara trygga i att äldreomsorgen fungerar när man behöver den.
En generell kvalitetsplan för hur äldreomsorgen ska utvecklas långsiktigt behöver tas fram. Det handlar om säkra utvecklingen av god kvalitet i den framtida äldreomsorgen genom till exempel tryggad personalförsörjning, flexibla former för biståndsbeslut om äldreomsorg. I vårt starka samhälle ska alla som behöver få en plats på ett äldreboende – då behöver fler äldreboenden byggas.
Det här har vi gjort
permanent resurstillskott till äldreomsorgen med 4 miljarder kronor årligen
ett äldreomsorgslyft för fler trygga medarbetare och en tryggare äldreomsorg
infört en återhämtningsbonus i sjukvården och äldreomsorgen för att främja ett hållbart arbetsliv för dem som arbetar inom hälso- och sjukvården
infört ett investeringsstöd för fler äldreboenden
förenklat möjligheten för kommuner att ge hemtjänst till äldre utan omfattande behovsprövning
infört ett särskilt vaccinationsprogram från hösten 2022 med avgiftsfri pneumokockvaccinering för medicinska riskgrupper och 75-åringar
tillsatt en utredning för att stoppa vinstjakten inom hälso- och sjukvården
underlättat för idéburen verksamhet att bedriva offentligt finansierad välfärd.

