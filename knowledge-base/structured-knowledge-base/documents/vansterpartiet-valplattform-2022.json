{
  "path": "knowledge-base/documents/vansterpartiet/vansterpartiet-valplattform-2022.pdf",
  "raw_content": "\\n\\nVänsterpartiets valplattform 2022\nDet är tillsammans vi bygger framtiden. Alla vi människor som lever våra liv här i landet.\nSverige är ett rikt och välorganiserat land där alla borde kunna ha möjlighet att utveckla sina\ndrömmar och förhoppningar, tillsammans och som individer. Men så är det inte idag.\nVi är många som upplevt att delar av tryggheten försvunnit och att gemenskapen\nslagits sönder när marknadsideologin fått styra och politiken flytt ansvar. I skolorna\nbehandlas elever och lärare som siffror, där billigast vinner. Du som blir sjuk måste\noroa dig, inte enbart över din hälsa, utan också över hur möjligheterna till sjukvård\nser ut och över att Försäkringskassan kanske inte godkänner läkarintyget. I stora\ndelar av Sverige är det svårt att få tag på medicin, fast i storstädernas rikare områden\nfinns det flera olika apotek i varje gathörn. Sverige har dessutom under flera år varit\ndet land i Europa där de ekonomiska klyftorna vuxit snabbast, vilket är negativt för\nsåväl den ekonomiska utvecklingen som samhällsutvecklingen i stort, samt bidrar till\natt skapa oro och otrygghet. Behovet av massiva investeringar i klimatåtgärder,\ninfrastruktur och jobb är stort och akut, men effektiva politiska åtgärder dröjer,\nsamtidigt som klimatförändringarna får konsekvenser redan nu.\nCoronapandemin har satt privatiseringarnas och den underfinansierade välfärdens\nkonsekvenser i blixtbelysning, men också solidariteten människor\nemellan. Vi har tagit hand om varandra och visat omsorg genom att hålla avstånd,\ngå samman och organisera matleveranser åt de mest utsatta, och begränsat våra liv\nför att så många som möjligt ska klara sig igenom krisen. Många har tagit extrapass\npå sina jobb inom vården och omsorgen, och gjort en heroisk insats\nmed alltför knappa resurser.\nPandemin har också visat upp klassamhällets brutala konsekvenser. De som blivit\nmest drabbade har varit äldre, men också de av oss med arbetaryrken som inte kunnat\nstanna hemma från jobbet för att samhället ska fungera. Det har varit människor som\nbor trångt och som inte har kunnat ta sig säkert till jobbet som fått ta de stora\nriskerna. Precis som att klass påverkar människor i en pandemi, påverkar klass vår\nlivslängd och möjlighet till ett bra liv utanför en pandemi.\nSamhällets oförmåga att hantera klimatomställningen har varit tydlig. Medvetet\navsäger sig politiker förmågan att förändra, trots att all vetenskap pekar på att\nförändring är nödvändig och akut.\nDe som är ansvariga för att det ser ut så här är de politiker och den ekonomiska elit\nsom styrt Sverige. Att det finns fattigpensionärer i Sverige beror på pensioner som\nbeslutats politiskt. Tragedin i äldreomsorgen beror på att resurser har dragits\nundan och verksamheter sålts ut så att skattepengar som skulle gått till de äldre\nistället blivit miljardvinster för lägstbjudande företag. Att de stora klimatåtgärder\nsom vi alla vet är akuta för vår överlevnad uteblir beror på att de som bestämt har\nflytt undan politiskt ansvar. De har så klart inte gjort det för att de vill att allt ska bli\ndåligt, utan för att det har funnits starka ekonomiska intressen. Det är högerns idéer,\nmen trenden i samhället har varit stark, och även socialdemokratiska regeringar har i\ngrunden fört samma politik. Fortfarande lyser reella förslag på hur man ska öka den\nekonomiska jämlikheten och jämställdheten, stärka välfärden och göra de satsningar\nsom behövs i förorter, bruksorter och på landsbygd, med sin frånvaro.\n1\\n\\nVänsterpartiets valplattform 2022\nI trettio år har det förts samma konsekventa politik. Område efter område har\nunderställts privata företagsintressen och allt som inte bedömts som lönsamt har\nprioriterats ned. Politiken har ett ansvar. Inte att lägga sig i sådant som fungerar, utan\natt lösa de saker som bara kan bli riktigt bra när vi gör det gemensamt. Skola, vård,\nomsorg, klimatsatsningar, jobb, infrastruktur, välfärd och trygghetssystem är alla\nexempel på områden där du inte ska nöja dig med att marknaden gör ett uselt jobb.\nDet är hög tid att agera och ta tillbaka den samhällsviktiga verksamhet och\ninfrastruktur som har privatiserats. Ju längre tiden går utan att något görs, desto mer\nförvärras problemen, oavsett om det rör ojämlikhet eller stigande medeltemperatur.\nDen blinda tron på marknaden och att blunda för klimatkrisen är gårdagens politik.\nVänsterpartiet har politiken för framtiden.\nDärför vill Vänsterpartiet använda valrörelsen till ett avstamp för att genom öppna\nsamtal lägga grunden till en bred folkrörelse där vi tillsammans kämpar för\nomställningen till ett mer rättvist, tryggt och hållbart samhälle.\nVi har rätt att förvänta oss något bättre\nVänsterpartiet drog upp en gräns och stoppade marknadshyrorna sommaren 2021.\nRegeringen kunde inte tillåtas sitta kvar samtidigt som de genomförde nästa stora\nmarknadsreform, som i längden skulle ha lett till högre hyror för praktiskt taget alla\nhyresgäster. Regeringen fick många chanser och i Vänsterpartiet fanns länge ett hopp\nom att regeringen skulle lyssna på Vänsterpartiet. När regeringen tillträdde på\nVänsterpartiets mandat, trots att regeringen uttryckligen hade ett avtal om att hålla\nVänsterpartiet utanför, sa Vänsterpartiet att villkoret var att en försämring av\narbetsrätten och marknadshyror inte skulle genomföras. Nu är det tydligt att det är\nVänsterpartiet som måste ta tillbaka framtiden, det är upp till Vänsterpartiet att stå\nupp för tryggheten och jämlikheten.\nDet gör Vänsterpartiet inte ensamt. Vi är många som bygger landet. Du som jobbar\ninom vården, med märken från munskydd och visir, du som bygger vägar, kör lastbil\neller ger våra barn kunskap och självkänsla, du som tränar barnen i fotboll eller\norganiserar den lokala hyresgästföreningen. Du som har slitit ut lederna i förtid på\njobbet, men som varje jul är med och ordnar gemensamt julbord för områdets\nensamma. Du som arbetar hårt inom ditt eget småföretag, i konkurrens med\nstorbolag. Du är den som skapar värdet i samhället. Det är inte riskkapitalisten eller\nbörsspekulanten som äger skolan, vårdcentralen eller tillverkningsföretaget som\nskapar värde i verksamheten. De snor bara åt sig av värdet för sin egen del. Det är\nnågot som möjliggjorts av politiska beslut.\nVilka som verkligen bidrar till samhället och vilka som inte gör det har visat sig ännu\ntydligare under pandemin. De av oss som måste gå till jobbet för att samhället ska\nfungera, det är vi som jobbar i mataffären, vi som kör bussen, vi som städar. Det är vi\nsom sliter i vården och omsorgen och vi som ser till att förskolor och skolor fungerar.\nDet är lågbetalda samhällsbärande arbetarklassyrken som plötsligt synliggjorts,\nprecis så viktiga som de är. Det är för oss, alla vi som bor i Sverige, som vi nu också\nska återuppbygga landet – bättre och tryggare. Ett land där vi bidrar efter förmåga\noch våra olika förutsättningar. Det är möjligt, men det kräver en annan politik och att\n2\\n\\nVänsterpartiets valplattform 2022\nvi omfördelar resurserna från rika till fattiga människor, från rika områden till fattiga\nområden och förorter.\nSverige har aldrig varit rikare än idag men rikedomarna fördelas orättvist. Kapital\nsamlas på hög hos ett fåtal, ofta män, och klyftorna växer. Sverige sticker ut\ninternationellt och har nu fler dollarmiljardärer per person än många andra länder.\nSamtidigt har antalet personer som lever med låg ekonomisk standard fördubblats de\nsenaste decennierna. Många barn växer upp i fattigdom och Sverige har högst andel\nfattigpensionärer av de nordiska länderna, oftast är det kvinnor som drabbas av\norättvisan. Arbetarkvinnors livslängd sjunker. När tryggheten minskar växer misstro\noch splittring. Rasismen gror mellan grannar och arbetskamrater, människor\nsom egentligen har allt att vinna på att hålla ihop. Samtidigt tjänar en direktör över\n60 gånger mer än en arbetare. Så ska det inte vara. Vi har rätt att förvänta oss något\nbättre.\nTillsammans kan vi förändra, det har vi gjort förr. Under 1900-talet har vi genom\norganisering i folkliga rörelser och med beslut i parlamenten stärkt arbetsrätten,\ninvesterat bort bostadsbristen, ökat jämställdheten, byggt upp välfärden och förbättrat\nsamhällets skyddsnät. Reform på reform har byggt välfärden större och bättre.\nSverige skulle kunna vara världens mest jämlika och trygga land, där vi tar hand om\nvarandra, och där alla, oavsett vem du är, har rätt till ett gott liv, med frihet att\nutveckla dig och trygghet när du blir gammal eller om det inte går bra. Men då krävs\nstora satsningar, omfördelning och massiva investeringar för att ge människor goda\nlevnadsvillkor, ta itu med klimatkrisen och skapa jobb i hela landet.\nDet är ett stort uppdrag. I den här valplattformen presenteras några viktiga områden\natt börja med. Men du behövs om det ska lyckas. Länge har politiken tappat relevans\nnär samma politik, i samma ödesdigra riktning, förts efter många val. Att återupprätta\npolitikens roll, och utkräva ansvar från de som bestämmer, är något som du är med\noch gör. När du röstar, och kanske också pratar med dina släktingar och vänner,\ngrannar och arbetskamrater, organiserar dig i folkrörelser som fackklubben,\nklimatrörelsen eller kvinnojouren, eller kanske till och med blir medlem i\nVänsterpartiet. Du behövs. Tillsammans bygger vi framtidens rörelse för ett samhälle\nför alla.\nInvestera i klimatet\nDet är genom en grön politik från vänster som vi kan skapa fler jobb, företag och\nframtidstro även utanför storstäderna. Sverige är en liten industri- och\nkunskapsnation som en gång i tiden, genom stora investeringar och politiska\nsatsningar, skapade en stark, modern och väl utvecklad ekonomi, där växande företag\nbalanserades av en stark arbetarrörelse och stat som såg till att de stora ekonomiska\nvärden som skapades kunde fördelas relativt jämnt över hela landet och\nbefolkningen. Det byggde världens mest jämlika land. Politiken tog ansvar för\nproblem, byggde bort bostadsbristen, byggde ut välfärden och gjorde stora\ninvesteringar i telenät, järnväg och annan infrastruktur. Idag står samhället inför nya\nutmaningar. Välfärden är urholkad genom åratal av nyliberal politik och\n3\\n\\nVänsterpartiets valplattform 2022\nojämlikheten ökar. Vi måste lösa klimatkrisen och skydda den biologiska\nmångfalden – omställningen går alldeles för sakta. Över hela världen orsakar\nklimatkatastrofer förödelse – bränder, översvämningar, djur- och växtarter som\nförsvinner och människor som drivs på flykt. Vi befinner oss i ett klimatnödläge.\nOmställningen behöver ske omgående och alla politiska beslut behöver ta hänsyn till\nden akuta kris som vi befinner oss i. Det är politikens, och inte individens, ansvar att\nskapa möjligheter för människor att välja enkla och billiga klimatsmarta alternativ.\nEn del lösningar behöver vara internationella men mycket går att genomföra\nnationellt, om bara den politiska viljan finns. Investeringar i grön teknik, industri och\ninfrastruktur, utbyggd energikapacitet och stärkt styrning utifrån nya, skärpta\nklimatmål behövs. Återanvändning och återvinning av material behöver öka.\nÖver hela världen växer en ung klimatrörelse sig stark med stora krav på politiken\nför en snabb och genomgripande omställning. Det är en rörelse som med rätta ställer\nkrav på systemförändringar, för kapitalismen håller på att göra jorden obeboelig. Ett\nständigt överutnyttjande av naturens resurser leder till kraftig utarmning av den\nbiologiska mångfalden och växthusgasutsläpp. Skogens roll att naturligt minska och\nlagra utsläpp behöver stärkas och torrlagda våtmarker som läcker utsläpp ska\nåterställas. Skyddet av skogs- och strandområden är en viktig del för att värna den\nsvenska allemansrätten och den biologiska mångfalden. För att uppnå klimatmålen\nbehöver skogens funktion som kolsänka bevaras de kommande decennierna, därför\nbehöver kalhyggesbruket fasas ut. Den skog som avverkas måste användas klokt där\nendast restprodukter ska användas till biobränsle.\nÄven om vi alla försöker minska vår klimatpåverkan så är det tydligt att det inte är\nallas vår individuella sopsortering eller bilanvändning som kommer att påverka\nframtiden mest. Idag står hundra företag i världen för sjuttio procent av\nkoldioxidutsläppen. Politiken kan och måste ställa krav på att industrin ställer om\noch hjälpa företagen med ett massivt grönt investeringsprogram och satsningar på ny\nteknik, ett program med utgångspunkt i uppdaterade klimatmål för alla utsläpp som\nsvensk politik har inflytande över, som svarar mot den senaste forskningen och\nbygger på solidaritet med framtida generationer och andra delar av världen. Det är\ninvesteringar som ökar statens ägande och därmed allas demokratiska inflytande. Det\ngår inte att överlåta framtiden till marknadskrafternas godtycke, framtiden tillhör oss\nalla.\nDe stora förändringar som behövs för att klara av klimatomställningen gör att vi\nbehöver bygga ett delvis nytt samhälle, och det ger oss också möjlighet att rätta till\nmycket av det som var fel i det gamla. Vänsterpartiet föreslår ett massivt\ninvesteringsprogram för den gröna industrin. Sverige ska vara världsledande i\nomställningsarbetet. Industrier ska ställa om från fossilt till förnybart med hjälp av\nstora statliga investeringar och Vänsterpartiet föreslår en grön omställningsfond\ndär staten använder sina ekonomiska muskler och där pengar förs över från företag\nsom smutsar ner till miljö- och klimatvänlig produktion. Det är viktiga och\nnödvändiga investeringar, och det kommer också skapa väldigt många nya jobb över\nhela landet genom infrastruktursatsningar på järnväg, vägar, energi, bostäder och\nvälfärd. Det är investeringar som vi tillsammans genom den svenska staten behöver\ngöra.\n4\\n\\nVänsterpartiets valplattform 2022\nDet gröna investeringsprogrammet gör att vi kan ta itu med många av de områden\nsom varit eftersatta under många år, när fokus istället legat på kortsiktiga vinster och\nspekulation. Att se till att alla som bor i Sverige har en bra bostad är ett sådant\nexempel. Omställningen kräver att det finns bra bostäder och möjligheter att leva gott\nför de som ska genomföra den, oavsett var i landet det gäller. Bostadsbristen är en\nbromskloss både för lokalsamhällen, arbetstagare och arbetsgivare som vill vara\ndelaktiga i att ställa om Sverige. När vi gör de nödvändiga framtidsinvesteringarna i\nnya bostäder har vi en fantastisk chans. Med större kontroll och planering från\nsamhällets sida, kan byggandet både öka i takt och bli miljösmart och lagra kol\nistället för att släppa ut koldioxid. Så bygger vi samhället och stärker människors rätt\ntill en trygg bostad, samtidigt som vi lägger grunden för ett hållbart klimatsmart\nsamhälle.\nVägnätet och järnvägen behöver rustas upp i stora delar av Sverige, när industrierna\nnu expanderar på nya platser. Tunga transporter behöver styras till järnväg och\nhållbar sjöfart. För att göra såväl person- som godstransporter hållbara behöver\nvägnätet både elektrifieras och kompletteras med infrastruktur för andra hållbara\ndrivmedel. Staten måste öka sin kontroll över infrastruktur och resurser som behövs\nför att genomföra klimatomställningen. Produktionen av både el och exempelvis\nvätgas behöver öka kraftigt när vi ställer om från användning av fossila bränslen,\ndärför behöver staten gå in med satsningar på förnybar energi. Staten måste öka sin\nkontroll över infrastruktur och resurser som behövs för att genomföra\nklimatomställningen. Det offentliga ska ta över ansvaret för elnätet, vilket kommer\nleda till minskade avgifter för hushållen. För att såväl öka alla människors\nrörelsefrihet som för att minska utsläppen av växthusgaser så behöver även\nkollektivtrafiken byggas ut och göras billigare och mer tillgänglig i hela landet.\nEn annan viktig del i den gröna omställningen är satsningar på hållbar\nlivsmedelsproduktion. Stora delar av den mat och energi vi konsumerar kommer från\nlandsbygden, men samtidigt blir det allt svårare att bygga ett bra liv när service och\nvälfärd koncentreras till storstäderna. Oavsett var i landet vi bor så har vi ett\ngemensamt intresse av att landsbygden inte utarmas. Mer av naturresursernas värden\nmåste stanna kvar där de utvinns och produceras. Vindkraften ska gynna både\nkommun och boende i närområdet. Äldreomsorg, förskola, skola och matbutik\nbehöver finnas på fler mindre orter. Ett ökat bostadsbyggande måste också ske på\nlandsbygden, med hyresrätter med rimliga hyror och småhus. Utbyggnaden av\ntransportinfrastruktur och fiber går alldeles för sakta, staten behöver gå in och ta ett\nstörre ansvar för utbyggnaden. Välfärden måste vara till för alla och finnas överallt.\nAtt som individ försöka minska sin klimat- och miljöpåverkan är bra, men det\nkommer aldrig att räcka. Vi måste ta oss an klimatkrisen som samhälle. Mycket av\ndet vi konsumerar behöver vi för att leva bra liv – mat, kläder, boende och resor –\nmen sättet sakerna och energin framställs på behöver ändras. För de flesta av oss sker\nen stor del av konsumtionen och resandet för att hållbara alternativ saknas. Det gäller\ninte minst på landsbygden. Det är samhället och politikens ansvar att se till att\nalternativen finns. Där inte teknikskiften räcker för att minska utsläppen måste\nkonsumtionen styras bort från det smutsiga och alla ges förutsättningar att leva mer\nhållbart. Vi ser ett hållbart liv som ett bättre liv. Kortare arbetsdagar med mer tid för\n5\\n\\nVänsterpartiets valplattform 2022\nrelationer och egna intressen, produkter som håller och lätt kan återanvändas och\ndelas istället för slit- och släng. Renare storstadsluft, billig och fungerande tåg- och\nkollektivtrafik. Hälsosammare mat från vår egen svenska landsbygd. Men för ett fåtal\när konsumtion en livsstil av lyx och överflöd. Den rikaste procenten släpper ut tio\ngånger mer utsläpp än majoriteten av befolkningen. Det är denna elit som behöver\ndra ner sin konsumtion mest. Hos samma personer samlas rikedomar på hög istället\nför att gå till investeringar i framtiden. Det är hög tid att de få som har stora\nkapitaltillgångar bidrar mer till omställningen. För alla oss andra kommer\nomställningen att skapa större möjligheter, nya jobb, friskare liv och mer\nframtidstro.\nTrygghet – inte splittring\nAtt välfärden omfattar alla som bor i vårt land har länge varit en viktig del i det som\ngjort Sverige till ett tryggt och jämlikt land. Nu ifrågasätter högerpartierna den idén. I\ndagens ekonomi ses värdet i en människa i hennes förmåga att producera och\nhögerns politik går ut på att angripa invandrare, sjuka, arbetslösa och personer med\nfunktionsnedsättning och att begränsa vår tillgång till välfärden. Högerns idé är att\ninvandrade, sjuka och arbetslösa är lata och om vi får det sämre så tvingas vi prestera\nbättre. Samtidigt har de en idé om att det absoluta toppskiktet måste få det bättre,\ngenom sänkta skatter, bonusar och andra morötter, för att de ska prestera mer. Det är\nen haltande logik och en politik som skapar konflikter och misstro mellan\nmänniskor.\nMöjligheten att bo bra till en rimlig kostnad har spelat en viktig roll i det jämlika\nsamhällsbygget, men efter att också bostäderna lämnats åt marknaden ökar\nbostadsbristen, boendekostnader och segregation. Byggtakten har hållits nere för att\nbostadspriserna ska fortsätta att stiga, hyresgäster krävs på allt högre hyror medan\nden som köper bostadsrätt lägger allt större del av sin inkomst på bostaden. Efter att\nVänsterpartiet tagit och vunnit fajten om att stoppa marknadshyrorna tillsammans\nmed Hyresgästföreningen och en bred massiv rörelse är det tid för nästa steg.\nVänsterpartiets nästa steg handlar om en politik för massivt bostadsbyggande,\nklimatsmarta renoveringar och sänkta hyror som går hand i hand med den gröna\nomställningen. Vänsterpartiet vill se ett statligt byggbolag, investeringsstöd för ökat\nbostadsbyggande och en aktiv markpolitik. Med en progressiv fastighetsskatt skulle\nlyxfastigheter taxeras högre medan majoriteten av husägarna inte skulle få högre\nskatt.\nBarn, sjuka och arbetslösa måste självklart ha samma rätt som arbetande människor\natt ha goda liv. Alla har vi varit barn. Alla kan vi bli sjuka eller förlora jobbet. När vi\nblir gamla blir vi förhoppningsvis pensionärer. När du blir sjuk eller föder barn ska\ndu kunna lita på att få ersättning från Försäkringskassan utan att behöva stånga dig\nblodig. När du blir gammal ska du kunna leva på din pension, inte bara överleva. På\nsamma sätt ska du som lever med funktionsnedsättning kunna lita på att du får det\nstöd du behöver, och på att din rätt att delta i samhället på det sätt du vill inte ständigt\nifrågasätts och försvåras. Tryggheten i ett samhälle hänger ihop med hur våra\ntrygghetssystem fungerar – a-kassan, sjukförsäkringen, LSS och pensionerna.\nVänsterpartiet vill se en mänsklig sjukförsäkring och ett slut på utförsäkrandet av\nsjuka. Du som blir arbetslös ska veta att du får en bra a-kassa och inte behöva oroa\ndig över att du måste flytta till en billigare lägenhet, sälja huset eller inte kunna ha\n6\\n\\nVänsterpartiets valplattform 2022\nmat på bordet. Men politiska beslut har gjort att a-kassans ersättningar är lägst i\nNorden.\nDu ska vara trygg när du blir gammal. Vänsterpartiet vill ha ett nytt pensionssystem\nsom inte gör människor fattiga och kräver därför att det nuvarande systemet rivs upp.\nDe låga pensionerna är också en jämställdhetsfråga och rättvisefråga – en stor andel\nav fattigpensionärerna är kvinnor och invandrade. I ett av världens rikaste länder,\nSverige, måste det gå att ha ett gott liv även som äldre. Det förutsätter en annan\nfördelningspolitik där värdet av det som vi skapar tillsammans fördelas efter behov.\nRobusta trygghetssystem kräver också en starkare och mer inkluderande\narbetsmarknad där fler människor har bra och trygga jobb.\nTrygg på jobbet\nArbetslöshet är ett enormt slöseri med människors kompetens och erfarenheter. Ändå\när det bara ett parti i riksdagen som har en politik för full sysselsättning –\nVänsterpartiet.\nVälfärdsskulden som uppstått innebär att hundratusentals jobb försvunnit ur skola,\nvård och omsorg sedan 1990-talet, och det behövs en politisk vilja för att successivt\nbörja bygga upp en bättre kvalitet igen. Men politikens ansvar stannar inte vid\noffentliganställda. Det som gjorde Sverige till en ledande industrination var de\npolitiska beslut som då innebar byggandet av en miljon bostäder under kort tid,\nbyggandet av infrastruktur och utbyggnad av välfärd åt alla. Investeringar i\njämlikhet, jämställdhet och trygghet är bra också för de svenska företagen.\nGenom en politik för högre löner för dem med lägst inkomster så skapas\nefterfrågan. Pensionärer som får högre pension gör så att affären kan hålla öppet på\nen liten ort. När politiken levererar välfärd, försäkringar som a-kassa, pensioner och\nsjukpenning, om staten satsar stort på klimatomställning och infrastruktur, då skapas\njobb i företagen och möjligheter att leva och bo i hela landet.\nNär högern och näringslivets lobbyorganisationer talar om flexibilitet på\narbetsmarknaden menar de i klarspråk försämrad anställningstrygghet, och sanningen\när att arbetslivet har blivit allt mer otryggt för många av oss som arbetar.\nOtryggheten skapas genom tillfälliga anställningar, sms-jobb, gig-jobb, deltidsjobb\noch bemanningsjobb. Otrygga anställningar leder till tysta arbetsplatser och lägre\nfacklig organisationsgrad. Du bråkar inte gärna med den chef som dagen efter kan\navsluta din anställning. Du tar inte strid mot sexuella trakasserier eller diskriminering\nom det kan kosta dig nästa jobbpass. Få av oss väljer den osäkra arbetssituationen\nfrivilligt. De flesta av oss vill ha en viss trygghet för att kunna planera våra liv,\nskaffa en bostad, kunna ta semester eller veta att vi lugnt kan sätta barnen i skola\nutan att behöva flytta från orten inom några år. Samhällsutvecklingen går stick i stäv\nmed människors behov. Sedan förra valet har andelen unga som tycker att\nkollektivavtal och fast anställning är viktigt ökat kraftigt.\nAnställda med utländsk bakgrund är överrepresenterade i osäkra, lågbetalda och\nstressiga jobb. Ingen av oss ska behöva utstå rasism på arbetsplatsen eller vara\nberoende av arbetsgivaren för att få stanna i Sverige. Diskrimineringen och rasismen\npå arbetsmarknaden måste stoppas.\n7\\n\\nVänsterpartiets valplattform 2022\nTrygghet på arbetsmarknaden är också att alla ska orka jobba hela vägen fram till\npensionen. I många arbetaryrken, särskilt de kvinnodominerade, är det verkligen\ningen självklarhet. Arbetslivet måste utvecklas och arbetstiden förkortas. Det är\ningen naturlag att vi ska jobba åtta timmar om dagen. Livet är så mycket mer än\narbete. Med dagens tekniska utveckling finns förutsättningar att inleda en\narbetstidsförkortning, med sikte på sex timmars arbetsdag, med bibehållen lön. En\narbetstidsförkortning skulle vara ett viktigt steg för ökad jämställdhet eftersom det\nockså skulle möjliggöra för en mer jämställd fördelning av det obetalda hemarbetet.\nVänsterpartiet tycker att det är viktigare med en arbetstidsförkortning som kommer\nalla till del än sänkta skatter för ett fåtal.\nEtt tryggt samhälle ställer inte människor mot varandra. När högerpartier förespråkar\nlåglönejobb och begränsad välfärd för de av oss som inte är födda i Sverige bygger\ndet på ett cyniskt utnyttjande av människor, ibland förklätt till antirasism. När\nmänniskors utsatta situation utnyttjas pressas allas våra löner och våra möjligheter\nner. Därför behöver vi hålla ihop. Det är inte när någon annan får sämre villkor som\ndu får bättre villkor. Tvärtom, vi har ett gemensamt intresse av att förbättra villkoren\nistället för att öka den vinst som ett fåtal kan göra på våra arbetsinsatser. Det är inte\ngenom tidsbegränsade uppehållstillstånd som integrationen förbättras. Tvärtom, det\när genom en trygg och permanent tillvaro i samhället som vi människor rotar oss.\nGenom att hålla ihop skapar vi trygga liv för alla.\nFackens och kollektivavtalens roll är central både för ekonomin och demokratin.\nRätten att gemensamt förhandla lönerna, och att arbetsgivaren inte kan anställa\nnågon annan för sämre villkor eller lön än vad som är överenskommet med facket,\ngör att vi kan ha en stabil och positiv löneutveckling och att vi klarar dåliga tider i\nekonomin utan att behöva få sämre betalt. Kollektivavtalen och\narbetsrättslagstiftningen säkerställer ett grundläggande inflytande och skyddar oss\nanställda från maktfullkomlighet och godtycke. Det gör också att en sektor eller ett\nenskilt företag inte kan driva en verksamhet som inte bär sig genom att tvinga ner\nlöner och villkor. Lönedumpning, ekonomisk brottslighet och utnyttjande är centrala\nhot idag. I Sverige pågår en dragkamp om makten och villkoren där löntagarna\ntappat mark en tid. En del av striderna sker i politiken och andra sker vid\nförhandlingsbordet mellan parterna på arbetsmarknaden. Men för att förhandlingarna\nska vara rättvisa behöver politiken respektera den svenska modellen, där politiker\ninte hotar den ena parten med försämringar om den inte ger med sig. Det var vad som\nhände med lagen om anställningsskydd under 2020. Du som enskild löntagare kan\nbidra genom att vara organiserad fackligt, och se till att din arbetsplats har\nkollektivavtal. Vänsterpartiet kommer att fortsätta försvara förhandlingsrätten och en\nstark arbetsrättslagstiftning.\nEn politik för full sysselsättning, investeringar i välfärd och infrastruktur,\narbetstidsförkortning, starkt anställningsskydd, trygga försäkringssystem och för att\nen hög andel av arbetsplatserna ska omfattas av kollektivavtal, det ger förutsättningar\nför starka, trygga löntagare och en fungerande samhällsekonomi.\n8\\n\\nVänsterpartiets valplattform 2022\nEn central uppgift i valet 2022 är att driva frågan om de anställdas makt över sitt\narbete och att stödja fackligt aktivas kamp för avtal som ger reell beslutanderätt till\nde fackliga organisationerna. Den offentliga sektorn kan här gå före och genom\nbeslut och avtal överföra makten över frågor som arbetstid, bemannings- och\nanställningsfrågor och arbetets organisering till de anställda.\nSom ett skydd mot kortsiktig vinstjakt så vill Vänsterpartiet ge löntagare och\nsamhällskooperativ laglig rätt och offentligt finansiellt stöd att ta över verksamheter\noch industrier som hotas stängas ner och flytta utomlands. Detta skulle skydda\narbetstillfällen, löntagares inkomster och värna hela den stadsdel eller ort där\narbetsplatsen finns.\nTryggare samhälle utan våld\nVänsterpartiet arbetar för alla människors frihet och har därför politiken för trygga\njobb, ett robust välfärdssystem och för att samhällets rikedomar ska fördelas efter\nbehov. Men frihet handlar också om rätten till fysisk trygghet. Risken för att drabbas\nav våld beror idag till stor del på vem du är och var du bor. Om du är arbetarklass,\nkanske med utländsk bakgrund, och bor i ett fattigt område är sannolikheten större att\ndu utsätts för våld. Om du är kvinna löper du högre risk att bli utsatt för våld av\nnågon som du lever i en nära relation med. Och om du är en hbtqi-person är risken\nstor att trakasserier, hot, hat och våld blir en del av vardagen.\nNär samhällets orättvisor och klassklyftorna ökar skapas en mer gynnsam grogrund\nför kriminalitet. Det gör den i hela samhället men särskilt i de fattigaste områdena.\nDe av oss som bor i dessa områden är särskilt utsatta för våld och det finns en\nuppgivenhet över att samhället övergivit området. Istället för framtidsdrömmar om\nutbildning och bra jobb känner många en desperation inför en hopplös framtid.\nDroghandel har därför blivit ett alternativ för alltför många barn och ungdomar i\neftersatta förorter, detta gäller särskilt för pojkar och unga män. Det är ett svek från\nsamhällets sida. Alltför ofta lyfts repression och hårdare tag upp som lösningar\nistället för att ta itu med problemen på allvar. Det kräver nämligen omfattande\nförebyggande insatser. För att få ner brottsligheten går det inte bara att vara hård mot\nde kriminella, det gäller att vara smartare än de kriminella. Vissa straff kan behöva\nhöjas men mycket mer fokus måste riktas mot att förhindra rekryteringen av nya barn\ntill gängkriminalitet. Skola och fritidsverksamheter behöver ges bättre resurser,\nlikaså socialtjänsten. Ge barn och ungdomar möjligheter till kommunalt stödda\nfritidsaktiviteter, ge skolan bättre resurser för att stödja elever som behöver det för att\nklara betygen och förstärk socialtjänsten med tillräckliga resurser och kunskap för att\narbeta både förebyggande och med barnskydd.\nFöräldrar ska inte behöva oroa sig över skjutvapenvåld och drömma mardrömmar om\natt deras barn ska drabbas. Kriminaliteten behöver mötas både med ett fungerande\noch närvarande rättssystem som fler patrullerande poliser, arbete mot\nnarkotikahandel, kamp mot tillgången till illegala skjutvapen och ett effektivt\navhopparprogram, men framför allt med en kamp mot kriminalitetens djupare\norsaker – klassamhället, segregationen, rasismen på arbetsmarknaden,\n9\\n\\nVänsterpartiets valplattform 2022\ntrångboddheten och bristen på framtidstro. Många unga, särskilt med utländsk\nbakgrund, som bor i fattiga områden, utsätts även för rasism och övervåld från\npolisen, vilket blev tydligt i diskussionen kring Black Lives Matter-rörelsen. Att\nåterupprätta tilltron till polisen kräver stora förändringar av hur polisen arbetar.\nDroganvändningen är jämt fördelad över alla samhällsklasser men det är de mest\nutsatta i samhället som drabbas hårdast. Det som händer i fattiga områden hänger\nofta samman med droganvändning generellt. Därför måste kriminaliteten ses just\nsom ett samhällsproblem, inte något som händer på vissa platser. Tullens och\npolisens resurser måste öka för att komma åt de pengar som driver\nnarkotikahandeln.\nI ett tryggt samhälle tar vi krafttag mot våld, hedersförtryck och sexuella kränkningar\nmot kvinnor, barn och hbtqi-personer. Otrygghet har varit många kvinnors vardag\nunder stora delar av historien. Ingen ska behöva leva i en sådan verklighet.\nOjämställdheten har ett högt pris.\nVänsterpartiet anser att den inhumana flyktingpolitik som råder, med tillfälliga och\nvillkorade uppehållstillstånd, är en form av psykologiskt våld mot en redan utsatt\ngrupp. Rätten att söka asyl kan aldrig tummas på, vi kräver att endast permanenta\nuppehållstillstånd ska utfärdas vid beviljad asyl.\nDet är viktigt att rättssystemet fungerar, att kvinnors erfarenheter tas på allvar och att\nde som begår brott döms. För det behövs det fler poliser, ökad kunskap inom\nrättsväsendet om samtycke och om våld mot kvinnor och barn, och straff som gör att\nbrotten prioriteras av rättsvårdande instanser. Skolor och förskolor behöver arbeta\nförebyggande mot destruktiva normer för att alla barn, oavsett kön, ska kunna leva\nfria. Många kvinnor kan inte lämna destruktiva förhållanden för att deras ekonomi är\nför dålig, därför hänger arbetet med att uppvärdera kvinnors arbete och höja löner i\nlåglöneyrken ihop med arbetet mot våld mot kvinnor. Ett ökat statligt ansvar för att\nbygga bort bostadsbristen kommer också att göra det möjligt för många av\nde kvinnor som idag inte har något boendealternativ att lämna den bostad som hon\ndelar med en förövare. Vänsterpartiet anser att det därutöver måste vara en rättighet\natt få hjälp med en långsiktig trygg boendelösning för den som behöver det för att\nlämna våldsutsatthet. Socialtjänsten måste garanteras ett varaktigt och stabilt stöd för\narbetet mot våld i nära relationer. Barnperspektivet måste stärkas i vårdnadstvister\noch det ska inte vara möjligt för våldsutövare att behålla gemensam vårdnad.\nVänsterpartiet vill motverka den privatisering som sker av kvinnojourernas\nverksamhet. Det är ett samhällsansvar att stoppa mäns våld mot kvinnor, inte en\nmöjlighet för privata bolag att göra vinst.\nGemensamt ägd välfärd i hela landet\nDe senaste decennierna har politiken förlitat sig på att marknaden ska lösa våra\nbehov av trygghet, men marknadslösningar har urholkat vår gemensamma välfärd\nsamtidigt som en allt större del av våra skattemedel går till administration och\nkontroll. Privatiseringar har lett till dyrare elpris, att apoteken flyttar från landsbygd\ntill städer och från fattiga till rika områden, att du har olika tillgång till vård, skola\n10\\n\\nVänsterpartiets valplattform 2022\noch omsorg beroende på var du bor, att det gått inflation i betygen och till en allt\nsämre kvalitet på service och välfärd. Även kulturen och idrotten har utarmats när\nskolbibliotek läggs ned, simskolan blivit dyrare och biografer finns på färre orter.\nDet borde vara nog med skandaler om hur välfärdsprofitörer roffar åt sig vinster men\nlåter äldre dö i ensamhet på boendet eller sparar på lärare och material så att skolbarn\ninte får tillräckliga kunskaper. Privatiseringarna av välfärden öppnar upp för\nkriminella att sko sig på skattemedel. Välfärdsbrott bekämpas inte bäst genom\nytterligare tandlös kontroll. Brotten mot välfärden bekämpas bäst genom att det inte\ngår att göra vinster vare sig på barn eller på sjuka och gamla människor.\nEn betydande majoritet av Sveriges befolkning vill sätta stopp för de nyliberala\nprivatiseringarna och stoppa vinstjakten i välfärden. Trots det är det bara\nVänsterpartiet som går i takt med väljarna.\nVänsterpartiet vill införa ett totalförbud mot alla vinstdrivande verksamhetsformer inom\nvälfärden. Men motståndet från många partier är stort och intresset från andra partier är\nhalvhjärtat. Vänsterpartiet behöver växa och få större inflytande för att åter kunna göra\nvälfärden till en gemensam angelägenhet och inte främst en vinstmöjlighet för\nriskkapitalister.\nDe massiva skattesänkningar som genomförts av högerpartier och socialdemokrater\nunder många år har resulterat i att det nu finns 350 miljarder mindre per år till\nvälfärden än 1990. Därför är det färre som jobbar inom välfärden, trots att vi har\nblivit fler i Sverige. I takt med att skatterna på de mest förmögna minskat ökar\ntrycket på lokal- och regionalpolitiker att höja skatten för att slippa skära ner\nytterligare. Det är en omvänd fördelningspolitik, där pengar flyttas från allas vår\nvälfärd till ett fåtal redan rika.\nEftersom välfärdsyrkena är kvinnodominerade så slår neddragningarna särskilt hårt\nmot kvinnors arbetsvillkor och möjlighet till makt och inflytande. En fungerande\nvälfärd, så som bra förskola och trygg äldreomsorg, är också en förutsättning för att\nmånga kvinnor ska kunna lönearbeta istället för att göra traditionellt hemarbete.\nVänsterpartiet har en skattepolitik som ser till vilka behov som finns och där de med\nstora kapitaltillgångar eller höga löner får bidra mer till välfärden än de gör idag. Vi\nvill inte höja skatten för vanliga löntagare utan på mångmiljonarv, lyxvillor och stora\naktievinster som man inte ens behöver jobba för. Vänsterpartiet har en\nfördelningspolitik som gör att samhällets rikedomar kommer fler till del. Istället för\nrut-bidrag till städning hos fullt friska personer så kan vi använda skattekronorna till\natt förbättra hemtjänsten. Istället för pengar i fickan på de privata skolbolagen kan vi\nsatsa på att alla barn ska få en bra utbildning. Istället för fortsatt ökande klyftor kan\nvi göra Sverige mer jämlikt.\nKultur som konst, musik och film bidrar till att skapa ett rikare samhälle att leva i för\nalla. Det är viktigt att kulturen står fri från såväl kommersiell som politisk styrning\noch finns i hela landet. Kulturen spelar en viktig roll och är en del av välfärden.\nKulturen kan spegla samhället, motverka segregation och klasskillnader.\nVälfärden är samhällets ansvar och borde styras demokratiskt. Det är politikens\nuppgift att se till att den fungerar, kommer alla till del och att de anställda ges\ninflytande. De som jobbar på sjukhusen, skolorna eller hemtjänsten idag har burit\n11\\n\\nVänsterpartiets valplattform 2022\nskattesänkningarnas konsekvenser på sina axlar, med att arbeta hårdare, avstå\nlöneökningar och se kollegorna bli färre och det egna lasset större varje år. Istället för\natt lösa resursbristen har styrande politiker svarat med ineffektiva modeller,\nminutstyrning och idéer som optimerad schemaläggning, där ingen som arbetar i\nverksamheten tillfrågats. Läkare och sjuksköterskor, undersköterskor, lärare och\nsocialsekreterare, alla som behövs i välfärden, förvandlas till administratörer i ett\nsystem där politiker kräver att allt dokumenteras i modeller som inte hade behövts.\nDet är resurser som främst behövs, inte formulär för kvalitetssäkring, nya\nbokningssystem för sjukhussängar eller ännu en managementkonsult som inte kan\nnågot om verksamheten. Kombinationen av marknadslösningar, byråkrati och\nresursbrist har skapat närmast omänskliga villkor för de samhällsbärare vi inte klarar\noss utan. Dessa samhällsbärare förtjänar att bli lyssnade på. De har handfast kunskap\nsom är avgörande för att lyfta välfärden, och den behöver tas om hand. De anställda i\nvälfärden bör också få ett kraftigt utökat inflytande över verksamheterna de arbetar i.\nJämlik vård och omsorg\nDet är när vi står tillsammans som vi bäst kan klara utmaningar och kriser. Pandemin\nhar gjort bristerna i sjukvården och äldreomsorgen tydliga. Konsekvenserna av\nmånga år av nedskärningar och privatiseringar syntes i att äldre inte skyddades från\nsmittan trots löften från vårdföretagen och trots att personalen gjorde sitt bästa med\nknappa resurser. Det fanns för få vårdplatser, alltför belastade vårdcentraler, för lite\npersonal och för dåliga förberedelser med skyddsutrustning. Sverige behöver rusta\nupp hela vårdsektorn för att kunna klara de mer normala skiftningarna i vårdbehov\nmen också för att kunna växla upp kapaciteten i kristider. Om personalen redan går\npå knäna och vårdköerna redan är för långa är det svårt att hantera en kris utan att\nbåde personal och patienter blir lidande. Det är inte acceptabelt att stora resurser,\nsom behövs till människor med komplext eller långvarigt behov av vård istället går\ntill nätläkartjänster för att behandla vanlig snuva och andra mindre åkommor hos\nfriska människor.\nNär vården inte räcker till tvingas anhöriga, särskilt kvinnor, att ta ett allt större\nansvar. Vården och omsorgen har styckats upp, mellan nivåer och aktörer, människor\nbollas runt i en stor administrativ apparat och det är ofta en kamp för den enskilde\noch dess anhöriga att få rätt tillgång till vård. Vård måste ges efter människors behov\noch inte efter kapaciteten i felaktigt konstruerade system. Din försäkring eller\nposition i samhället ska inte avgöra vilken vård du får.\nMånga år av privatiseringar och ständig jakt på effektiviseringar i arbetslivet, skolan,\nvården och omsorgen har påverkat både hälsa, vårdbehov och tillgången till vård\nnegativt. Stressrelaterade sjukdomar blir allt vanligare och psykisk ohälsa ökar\nsärskilt bland kvinnor och hos unga utan att det leder till utbyggd vård eller\nförändrad arbetsmiljö. Du ska ha rätt till hjälp snabbt oavsett om du har brutit benet\neller blivit utbränd. Men Sverige har idag minst antal vårdplatser i EU och en alldeles\nför dåligt utbyggd primärvård. Att du är beroende av omsorg ska inte, som idag,\nbegränsa dina möjligheter att styra över ditt liv. Vittnesmålen om äldre som nästan\naldrig får gå ut eller som måste äta sin middag tidigt på eftermiddagen för att\npersonalen ska få tiden att gå ihop vittnar om en förskjutning i synen på\n12\\n\\nVänsterpartiets valplattform 2022\nmänniskovärde. Vård och omsorg måste ges efter behov oavsett om du bor på ett\nsärskilt boende eller har insatser av hemtjänsten. Därför vill Vänsterpartiet satsa mer\nresurser på hälso- och sjukvården och äldreomsorgen, samt satsa på personalen så att\nvi samtidigt får bort personalbristen och stärker personalens villkor och arbetsmiljö.\nSjukvården måste vara jämlik, jämställd och tillgänglig, oavsett var i landet du bor\noch oavsett vem du är. Så är det inte idag. Behoven ska styra, du ska inte behöva lösa\nen privat försäkring för att få en bra sjukvård och tandvård eller en trygg\nförlossning. Lösningen är inte att förstatliga sjukvården men för att säkerställa en jämlik\nvård i Sverige måste staten ta ett större ansvar för att skapa lika förutsättningar.\nOmfördelningen från stat till region och kommun måste öka och särskild hänsyn ska tas till\nde många kommuner och regioner som idag inte får ihop sin ekonomi samtidigt som de\nredan har bland landets högsta skatter totalt sett.\nTrots att tandhälsan i befolkningen som helhet har förbättrats kvarstår betydande\nsocioekonomiska skillnader. En viktig orsak är att det för vuxna patienter saknas ett\nhögkostnadsskydd värt namnet och dessa får därför stå för en stor del av\ntandvårdskostnaderna själva. Detta innebär att en ganska stor grupp avstår från\ntandvård av ekonomiska skäl. Vänsterpartiet vill därför införa en tandvårdsförsäkring\nliknande den som finns inom övrig hälso- och sjukvård med ett högkostnadsskydd\nsom gör att vuxna människor med behov inte ska behöva tacka nej till god tandvård.\nEn vård och omsorg som är solidariskt finansierad av skattemedel och där pengarna\ngår till verksamhet och inte till företagens vinster är en grundförutsättning för att\nuppnå en jämlik vård i hela Sverige.\nUtbildning är nyckeln till ett bättre samhälle\nSvensk förskola och skola ska vara jämlik och jämställd, där alla barn och unga ges\nsamma rätt till utbildning. En skola som ger barn lika chanser är också\nkompensatorisk, det vill säga den förmår ge mer stöd till den som kommer från\nsämre förutsättningar. Under lång tid fanns det en vilja till detta. Politiska reformer la\ngrunden för en av världens bästa skolor. Så är det inte längre. Alldeles för många\nbarn går idag miste om en bra skolgång, särskilt barn som växer upp i\nsocioekonomisk utsatthet. Det är ett misslyckande, inte bara för det enskilda barnet,\nutan också för samhället i stort.\nSverige är extremt. Som enda land i världen råder det fri dragningsrätt på de\nskattemedel som ska gå till våra barns utbildning. Pengarna du och jag betalar för\nvåra barns skolgång och framgång går till vinster i skolkoncerner och hamnar i\nskatteparadis. Dessutom leder den marknadsanpassade skolan till betygsinflation,\nsegregation och ökad ojämlikhet. Privatiseringsexperimentet med marknadsskolan\nhar förstört möjligheterna för tusentals barn. Om dina föräldrar är låg- eller\nhöginkomsttagare, akademiskt skolade eller inte, invandrade eller svenskfödda,\nspelar en allt större roll för dina möjligheter att klara skolan. Marknadsskolan är ett\nmonumentalt misslyckande. Det tycker en majoritet av svenska folket och stora delar\nav lärarkåren. Vänsterpartiet vill avskaffa marknadsskolan med start nästa\n13\\n\\nVänsterpartiets valplattform 2022\nmandatperiod. Barnens rätt till utbildning kan inte vänta. Varje år är det nya elever\nsom skickas igenom systemet utan tillräckliga kunskaper. För varenda en av dem är\ndet en förlorad livschans.\nDet räcker inte att åtgärda systemfelen med den privatiserade skolan. Skolan måste\nockså tillföras mer resurser, det är bara så vi kan skapa en skola som kan möta barn\nutifrån deras olikheter och skiftande behov. De senaste årtiondena har pengarna till\nskolan minskat. Det krävs satsningar inte bara på undervisning utan också på\nelevhälsa, specialpedagoger, fritidsverksamhet och socialt stöd. Alltför många barn\nfar illa idag och den psykiska ohälsan bland unga är utbredd.\nEn framgångsrik klimatomställning kräver många nya och kunskapsintensiva\narbeten, hög kompetens och satsningar på utbildningsväsendet. Arbetare, som idag är\nanställda i privata företag och offentlig verksamhet ska inte drabbas av arbetslöshet\nnär samhället ställer om från fossilberoende. Deras yrkeskompetens behövs också i\nden gröna omställningen, men för att kunna hantera de nya gröna jobben behövs\nmassiva satsningar på omställningsstöd, kompetensutveckling och utbildning i vad\nhållbar samhällsutveckling innebär. Det måste bli lättare att utbilda sig efter\ngrundskolan oavsett vem du är, tjockleken på din plånbok eller var i landet du bor.\nAlltför många barn börjar aldrig gymnasieskolan eller hoppar av i förtid.\nGymnasieskolan ska kunna möta alla barns behov, och inte som idag bygga på\nkonkurrens. Vänsterpartiet vill värna universitetens oberoende och finansiering och\nhöja studiestödet så att fler kan välja att vidareutbilda sig. Folkhögskolor och\nKomvux behövs i hela landet. Bildning sker genom hela livet. Därför behöver vi\nockså värna studieförbundens ställning.\nVänsterpartiet vill satsa på hela utbildningssystemet. Från förskola till universitet\noch yrkeshögskola behöver kvaliteten och tillgängligheten öka. Det ska inte spela\nnågon roll om du bor i ett miljonprogramsområde eller på landsbygden, rätten till\nlikvärdig utbildning och bildning är grundläggande. Vänsterpartiet vill se fler lärare,\ntidigare insatser för barn som har det kämpigt och förbättrad tillgång till lärande\ngenom hela livet.\nFörsvara kulturens oberoende\nVänsterpartiet försvarar den oberoende kulturen. Politiken ska skapa förutsättningar\nför en bred kultur som kommer alla till del och hålla armlängds avstånd till\ninnehållet. Vi lever i en tid då högerpopulistiska krafter försöker styra information\noch innehåll allt hårdare. Därför är det särskilt viktigt att satsa på och utveckla\nfolkbiblioteken, folkbildningen och public services oberoende ställning. En fri kultur\när avgörande för en stark demokrati.\n14\\n\\nVänsterpartiets valplattform 2022\nRösta på Vänsterpartiet!\nDet är hög tid för förändring. Vänsterpartiet satte ner foten kring marknadshyror för\natt nu är gränsen nådd. Ska vi alla ha en framtid som vi kan tro på, så är det\nVänsterpartiet som ska leda den politiska förändringen. Vänsterpartiet är ett parti\nsom lägger sin energi på konkreta politiska reformer för att återuppbygga och\nutveckla de trygghetssystem som rivits ner, en kraftfull grön omställning med jobb\noch välfärd i hela landet, i både storstad och glesbygd, förort och landsbygd. Ett parti\nsom står upp för oss alla, inte bara en liten rik elit. Vänsterpartiet ställer krav på\nkollektivavtal vid offentliga upphandlingar.\nPolitik är inte något som händer någon annanstans. Det är tillsammans med\nfolkrörelser som Vänsterpartiet driver fram förändringar. Vårt parti är också en stolt\ndel av en internationellt växande vänster som i åratal kritiserat politikens blinda tro\npå marknaden och agerat mot dess konsekvenser. Kapitalismen och klimathotet har\ninga landgränser. Därför är vi en rörelse som sätter den internationella solidariteten\nhögt på dagordningen. Vänsterpartiet är ett socialistiskt, feministiskt och\nantirasistiskt parti på ekologisk grund. Asylrätten undergrävs just nu i land efter land.\nNär rasismen växer, länder sluter sig och EU bygger murar ska Sverige agera för\nflyktingars rättigheter och försvara asylrätten både i Sverige och internationellt.\nVänsterpartiet anser att Sverige ska vara en röst för fred och rättvisa, inte för ökad\nmilitarisering. Sverige ska öka biståndet, stärka FN och skriva under\nkärnvapenkonventionen. Därför är Vänsterpartiet motståndare till Sveriges allt\ndjupare militära samarbete med NATO och EU, och vi är det enda riksdagspartiet\nsom konsekvent värnar och vill återupprätta svensk alliansfrihet. Vänsterpartiet vill\natt Sverige river upp värdlandsavtalet med NATO. I en rättvis värld måste den\nglobala ojämlikheten kraftigt minskas.\nVänsterpartiet vill ha en regering som står till vänster i svensk politik. Vänsterpartiet\nkommer att arbeta för att en sådan regering har modet att driva vänsterpolitik och stå\nemot nyliberalism och rasism. Vänsterpartiet samarbetar gärna med andra partier,\nmen bara om resultatet av arbetet innebär ökad jämlikhet, grön omställning och\nkraftigt stärkt välfärd. För oss står inte valet mellan två dåliga alternativ. Du som\nväljare håller förmodligen inte med oss i alla frågor. Det är ok. Men detta valår är det\nviktigt att lägga sin röst på ett vänsterparti som du kan lita på och som har modet att\nstå upp för sina ideal. För den som vill ha mer vänsterpolitik så finns det bara\nVänsterpartiet att rösta på i detta val.\nAtt vi i Vänsterpartiet anser att mycket mer resurser ska och kan satsas på välfärd,\nklimatinvesteringar, vård och jobbpolitik än vad de andra partierna gör beror inte på\natt vi kan trolla fram pengar som andra inte kan hitta. Det beror på att vi inte tror på\nden ekonomiska politik som fört Sverige in i passiv underkastelse inför\nmarknadskrafter, privat riskkapital och starka lobbyister från bolag som tjänar sina\npengar på att ta dem från elever, gamla och sjuka. Vi vet att de stora revor som\nskadat samhället, de snabbt växande klyftorna och förlusten av trygghet och\ngemenskap, inte varit oundvikliga. Det är politiker som fattat beslut om varje enskild\nprivatisering. Varje systemskifte. Varje skattesänkning och därpå följande\nnedskärning av viktig verksamhet. Varje icke-beslut, där klimatomställningen\nskjutits på framtiden.\n15\\n\\nVänsterpartiets valplattform 2022\nVi står vid en vändpunkt. Det som måste göras kommer att ta tid. Men det viktiga är\natt bryta trenden, och att istället för att acceptera fler försämringar börja bygga\nframtiden. Det finns självklara och brådskande problem att lösa för att rädda jorden\nfrån klimathotet. Välfärden måste byggas upp, jämlikheten stärkas och framförallt\nmåste politiken ta ansvar för samhällsutvecklingen och lösa de behov som finns hos\nmänniskor och miljö.\nIngen av oss vet vad som händer efter valet, men vi vet att det är din röst som avgör.\nVi vill att den rösten räknas. Därför tycker vi att du ska lägga den på ett parti som\nstår upp för de förändringar som behöver göras i Sverige. Vänsterpartiet kommer inte\natt acceptera den utgångspunkt som hela tiden består i att välja det mindre dåliga\nalternativet. Respekten för väljarna och demokratin kräver att en regering vi stödjer\nockså ska vara en regering som driver vänsterpolitik.\nDet är tillsammans vi bygger framtiden. Du som vill ha en politik för att förhindra\nklimatkatastrofen, skapa nya jobb i hela landet, förbättra trygghetssystemen och\nstärka välfärd, jämlikhet och jämställdhet, rösta på Vänsterpartiet!\n16",
  "segments": [
    {
      "text": "\\n",
      "start_index": 0,
      "end_index": 2,
      "page": 1,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nDet är tillsammans vi bygger framtiden. Alla vi människor som lever våra liv här i landet.\nSverige är ett rikt och välorganiserat land där alla borde kunna ha möjlighet att utveckla sina\ndrömmar och förhoppningar, tillsammans och som individer. Men så är det inte idag.\nVi är många som upplevt att delar av tryggheten försvunnit och att gemenskapen\nslagits sönder när marknadsideologin fått styra och politiken flytt ansvar. I skolorna\nbehandlas elever och lärare som siffror, där billigast vinner. Du som blir sjuk måste\noroa dig, inte enbart över din hälsa, utan också över hur möjligheterna till sjukvård\nser ut och över att Försäkringskassan kanske inte godkänner läkarintyget. I stora\ndelar av Sverige är det svårt att få tag på medicin, fast i storstädernas rikare områden\nfinns det flera olika apotek i varje gathörn. Sverige har dessutom under flera år varit\ndet land i Europa där de ekonomiska klyftorna vuxit snabbast, vilket är negativt för\nsåväl den ekonomiska utvecklingen som samhällsutvecklingen i stort, samt bidrar till\natt skapa oro och otrygghet. Behovet av massiva investeringar i klimatåtgärder,\ninfrastruktur och jobb är stort och akut, men effektiva politiska åtgärder dröjer,\nsamtidigt som klimatförändringarna får konsekvenser redan nu.\nCoronapandemin har satt privatiseringarnas och den underfinansierade välfärdens\nkonsekvenser i blixtbelysning, men också solidariteten människor\nemellan. Vi har tagit hand om varandra och visat omsorg genom att hålla avstånd,\ngå samman och organisera matleveranser åt de mest utsatta, och begränsat våra liv\nför att så många som möjligt ska klara sig igenom krisen. Många har tagit extrapass\npå sina jobb inom vården och omsorgen, och gjort en heroisk insats\nmed alltför knappa resurser.\nPandemin har också visat upp klassamhällets brutala konsekvenser. De som blivit\nmest drabbade har varit äldre, men också de av oss med arbetaryrken som inte kunnat\nstanna hemma från jobbet för att samhället ska",
      "start_index": 2,
      "end_index": 1998,
      "page": 2,
      "metadata": null,
      "embedding": null
    },
    {
      "text": "också visat upp klassamhällets brutala konsekvenser. De som blivit\nmest drabbade har varit äldre, men också de av oss med arbetaryrken som inte kunnat\nstanna hemma från jobbet för att samhället ska fungera. Det har varit människor som\nbor trångt och som inte har kunnat ta sig säkert till jobbet som fått ta de stora\nriskerna. Precis som att klass påverkar människor i en pandemi, påverkar klass vår\nlivslängd och möjlighet till ett bra liv utanför en pandemi.\nSamhällets oförmåga att hantera klimatomställningen har varit tydlig. Medvetet\navsäger sig politiker förmågan att förändra, trots att all vetenskap pekar på att\nförändring är nödvändig och akut.\nDe som är ansvariga för att det ser ut så här är de politiker och den ekonomiska elit\nsom styrt Sverige. Att det finns fattigpensionärer i Sverige beror på pensioner som\nbeslutats politiskt. Tragedin i äldreomsorgen beror på att resurser har dragits\nundan och verksamheter sålts ut så att skattepengar som skulle gått till de äldre\nistället blivit miljardvinster för lägstbjudande företag. Att de stora klimatåtgärder\nsom vi alla vet är akuta för vår överlevnad uteblir beror på att de som bestämt har\nflytt undan politiskt ansvar. De har så klart inte gjort det för att de vill att allt ska bli\ndåligt, utan för att det har funnits starka ekonomiska intressen. Det är högerns idéer,\nmen trenden i samhället har varit stark, och även socialdemokratiska regeringar har i\ngrunden fört samma politik. Fortfarande lyser reella förslag på hur man ska öka den\nekonomiska jämlikheten och jämställdheten, stärka välfärden och göra de satsningar\nsom behövs i förorter, bruksorter och på landsbygd, med sin frånvaro.\n1",
      "start_index": 1801,
      "end_index": 3465,
      "page": 2,
      "metadata": null,
      "embedding": null
    },
    {
      "text": "\\n",
      "start_index": 3465,
      "end_index": 3467,
      "page": 3,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nI trettio år har det förts samma konsekventa politik. Område efter område har\nunderställts privata företagsintressen och allt som inte bedömts som lönsamt har\nprioriterats ned. Politiken har ett ansvar. Inte att lägga sig i sådant som fungerar, utan\natt lösa de saker som bara kan bli riktigt bra när vi gör det gemensamt. Skola, vård,\nomsorg, klimatsatsningar, jobb, infrastruktur, välfärd och trygghetssystem är alla\nexempel på områden där du inte ska nöja dig med att marknaden gör ett uselt jobb.\nDet är hög tid att agera och ta tillbaka den samhällsviktiga verksamhet och\ninfrastruktur som har privatiserats. Ju längre tiden går utan att något görs, desto mer\nförvärras problemen, oavsett om det rör ojämlikhet eller stigande medeltemperatur.\nDen blinda tron på marknaden och att blunda för klimatkrisen är gårdagens politik.\nVänsterpartiet har politiken för framtiden.\nDärför vill Vänsterpartiet använda valrörelsen till ett avstamp för att genom öppna\nsamtal lägga grunden till en bred folkrörelse där vi tillsammans kämpar för\nomställningen till ett mer rättvist, tryggt och hållbart samhälle.\nVi har rätt att förvänta oss något bättre\nVänsterpartiet drog upp en gräns och stoppade marknadshyrorna sommaren 2021.\nRegeringen kunde inte tillåtas sitta kvar samtidigt som de genomförde nästa stora\nmarknadsreform, som i längden skulle ha lett till högre hyror för praktiskt taget alla\nhyresgäster. Regeringen fick många chanser och i Vänsterpartiet fanns länge ett hopp\nom att regeringen skulle lyssna på Vänsterpartiet. När regeringen tillträdde på\nVänsterpartiets mandat, trots att regeringen uttryckligen hade ett avtal om att hålla\nVänsterpartiet utanför, sa Vänsterpartiet att villkoret var att en försämring av\narbetsrätten och marknadshyror inte skulle genomföras. Nu är det tydligt att det är\nVänsterpartiet som måste ta tillbaka framtiden, det är upp till Vänsterpartiet att stå\nupp för tryggheten och jämlikheten.\nDet gör Vänsterpartiet inte ensamt.",
      "start_index": 3467,
      "end_index": 5467,
      "page": 3,
      "metadata": null,
      "embedding": null
    },
    {
      "text": "genomföras. Nu är det tydligt att det är\nVänsterpartiet som måste ta tillbaka framtiden, det är upp till Vänsterpartiet att stå\nupp för tryggheten och jämlikheten.\nDet gör Vänsterpartiet inte ensamt. Vi är många som bygger landet. Du som jobbar\ninom vården, med märken från munskydd och visir, du som bygger vägar, kör lastbil\neller ger våra barn kunskap och självkänsla, du som tränar barnen i fotboll eller\norganiserar den lokala hyresgästföreningen. Du som har slitit ut lederna i förtid på\njobbet, men som varje jul är med och ordnar gemensamt julbord för områdets\nensamma. Du som arbetar hårt inom ditt eget småföretag, i konkurrens med\nstorbolag. Du är den som skapar värdet i samhället. Det är inte riskkapitalisten eller\nbörsspekulanten som äger skolan, vårdcentralen eller tillverkningsföretaget som\nskapar värde i verksamheten. De snor bara åt sig av värdet för sin egen del. Det är\nnågot som möjliggjorts av politiska beslut.\nVilka som verkligen bidrar till samhället och vilka som inte gör det har visat sig ännu\ntydligare under pandemin. De av oss som måste gå till jobbet för att samhället ska\nfungera, det är vi som jobbar i mataffären, vi som kör bussen, vi som städar. Det är vi\nsom sliter i vården och omsorgen och vi som ser till att förskolor och skolor fungerar.\nDet är lågbetalda samhällsbärande arbetarklassyrken som plötsligt synliggjorts,\nprecis så viktiga som de är. Det är för oss, alla vi som bor i Sverige, som vi nu också\nska återuppbygga landet – bättre och tryggare. Ett land där vi bidrar efter förmåga\noch våra olika förutsättningar. Det är möjligt, men det kräver en annan politik och att\n2",
      "start_index": 5268,
      "end_index": 6893,
      "page": 3,
      "metadata": null,
      "embedding": null
    },
    {
      "text": "\\n",
      "start_index": 6893,
      "end_index": 6895,
      "page": 4,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nvi omfördelar resurserna från rika till fattiga människor, från rika områden till fattiga\nområden och förorter.\nSverige har aldrig varit rikare än idag men rikedomarna fördelas orättvist. Kapital\nsamlas på hög hos ett fåtal, ofta män, och klyftorna växer. Sverige sticker ut\ninternationellt och har nu fler dollarmiljardärer per person än många andra länder.\nSamtidigt har antalet personer som lever med låg ekonomisk standard fördubblats de\nsenaste decennierna. Många barn växer upp i fattigdom och Sverige har högst andel\nfattigpensionärer av de nordiska länderna, oftast är det kvinnor som drabbas av\norättvisan. Arbetarkvinnors livslängd sjunker. När tryggheten minskar växer misstro\noch splittring. Rasismen gror mellan grannar och arbetskamrater, människor\nsom egentligen har allt att vinna på att hålla ihop. Samtidigt tjänar en direktör över\n60 gånger mer än en arbetare. Så ska det inte vara. Vi har rätt att förvänta oss något\nbättre.\nTillsammans kan vi förändra, det har vi gjort förr. Under 1900-talet har vi genom\norganisering i folkliga rörelser och med beslut i parlamenten stärkt arbetsrätten,\ninvesterat bort bostadsbristen, ökat jämställdheten, byggt upp välfärden och förbättrat\nsamhällets skyddsnät. Reform på reform har byggt välfärden större och bättre.\nSverige skulle kunna vara världens mest jämlika och trygga land, där vi tar hand om\nvarandra, och där alla, oavsett vem du är, har rätt till ett gott liv, med frihet att\nutveckla dig och trygghet när du blir gammal eller om det inte går bra. Men då krävs\nstora satsningar, omfördelning och massiva investeringar för att ge människor goda\nlevnadsvillkor, ta itu med klimatkrisen och skapa jobb i hela landet.\nDet är ett stort uppdrag. I den här valplattformen presenteras några viktiga områden\natt börja med. Men du behövs om det ska lyckas. Länge har politiken tappat relevans\nnär samma politik, i samma ödesdigra riktning, förts efter många val. Att återupprätta\npolitikens roll, och",
      "start_index": 6895,
      "end_index": 8891,
      "page": 4,
      "metadata": null,
      "embedding": null
    },
    {
      "text": "områden\natt börja med. Men du behövs om det ska lyckas. Länge har politiken tappat relevans\nnär samma politik, i samma ödesdigra riktning, förts efter många val. Att återupprätta\npolitikens roll, och utkräva ansvar från de som bestämmer, är något som du är med\noch gör. När du röstar, och kanske också pratar med dina släktingar och vänner,\ngrannar och arbetskamrater, organiserar dig i folkrörelser som fackklubben,\nklimatrörelsen eller kvinnojouren, eller kanske till och med blir medlem i\nVänsterpartiet. Du behövs. Tillsammans bygger vi framtidens rörelse för ett samhälle\nför alla.\nInvestera i klimatet\nDet är genom en grön politik från vänster som vi kan skapa fler jobb, företag och\nframtidstro även utanför storstäderna. Sverige är en liten industri- och\nkunskapsnation som en gång i tiden, genom stora investeringar och politiska\nsatsningar, skapade en stark, modern och väl utvecklad ekonomi, där växande företag\nbalanserades av en stark arbetarrörelse och stat som såg till att de stora ekonomiska\nvärden som skapades kunde fördelas relativt jämnt över hela landet och\nbefolkningen. Det byggde världens mest jämlika land. Politiken tog ansvar för\nproblem, byggde bort bostadsbristen, byggde ut välfärden och gjorde stora\ninvesteringar i telenät, järnväg och annan infrastruktur. Idag står samhället inför nya\nutmaningar. Välfärden är urholkad genom åratal av nyliberal politik och\n3",
      "start_index": 8692,
      "end_index": 10085,
      "page": 4,
      "metadata": null,
      "embedding": null
    },
    {
      "text": "\\n",
      "start_index": 10085,
      "end_index": 10087,
      "page": 5,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nojämlikheten ökar. Vi måste lösa klimatkrisen och skydda den biologiska\nmångfalden – omställningen går alldeles för sakta. Över hela världen orsakar\nklimatkatastrofer förödelse – bränder, översvämningar, djur- och växtarter som\nförsvinner och människor som drivs på flykt. Vi befinner oss i ett klimatnödläge.\nOmställningen behöver ske omgående och alla politiska beslut behöver ta hänsyn till\nden akuta kris som vi befinner oss i. Det är politikens, och inte individens, ansvar att\nskapa möjligheter för människor att välja enkla och billiga klimatsmarta alternativ.\nEn del lösningar behöver vara internationella men mycket går att genomföra\nnationellt, om bara den politiska viljan finns. Investeringar i grön teknik, industri och\ninfrastruktur, utbyggd energikapacitet och stärkt styrning utifrån nya, skärpta\nklimatmål behövs. Återanvändning och återvinning av material behöver öka.\nÖver hela världen växer en ung klimatrörelse sig stark med stora krav på politiken\nför en snabb och genomgripande omställning. Det är en rörelse som med rätta ställer\nkrav på systemförändringar, för kapitalismen håller på att göra jorden obeboelig. Ett\nständigt överutnyttjande av naturens resurser leder till kraftig utarmning av den\nbiologiska mångfalden och växthusgasutsläpp. Skogens roll att naturligt minska och\nlagra utsläpp behöver stärkas och torrlagda våtmarker som läcker utsläpp ska\nåterställas. Skyddet av skogs- och strandområden är en viktig del för att värna den\nsvenska allemansrätten och den biologiska mångfalden. För att uppnå klimatmålen\nbehöver skogens funktion som kolsänka bevaras de kommande decennierna, därför\nbehöver kalhyggesbruket fasas ut. Den skog som avverkas måste användas klokt där\nendast restprodukter ska användas till biobränsle.\nÄven om vi alla försöker minska vår klimatpåverkan så är det tydligt att det inte är\nallas vår individuella sopsortering eller bilanvändning som kommer att påverka\nframtiden mest. Idag står hundra företag i",
      "start_index": 10087,
      "end_index": 12085,
      "page": 5,
      "metadata": null,
      "embedding": null
    },
    {
      "text": "vi alla försöker minska vår klimatpåverkan så är det tydligt att det inte är\nallas vår individuella sopsortering eller bilanvändning som kommer att påverka\nframtiden mest. Idag står hundra företag i världen för sjuttio procent av\nkoldioxidutsläppen. Politiken kan och måste ställa krav på att industrin ställer om\noch hjälpa företagen med ett massivt grönt investeringsprogram och satsningar på ny\nteknik, ett program med utgångspunkt i uppdaterade klimatmål för alla utsläpp som\nsvensk politik har inflytande över, som svarar mot den senaste forskningen och\nbygger på solidaritet med framtida generationer och andra delar av världen. Det är\ninvesteringar som ökar statens ägande och därmed allas demokratiska inflytande. Det\ngår inte att överlåta framtiden till marknadskrafternas godtycke, framtiden tillhör oss\nalla.\nDe stora förändringar som behövs för att klara av klimatomställningen gör att vi\nbehöver bygga ett delvis nytt samhälle, och det ger oss också möjlighet att rätta till\nmycket av det som var fel i det gamla. Vänsterpartiet föreslår ett massivt\ninvesteringsprogram för den gröna industrin. Sverige ska vara världsledande i\nomställningsarbetet. Industrier ska ställa om från fossilt till förnybart med hjälp av\nstora statliga investeringar och Vänsterpartiet föreslår en grön omställningsfond\ndär staten använder sina ekonomiska muskler och där pengar förs över från företag\nsom smutsar ner till miljö- och klimatvänlig produktion. Det är viktiga och\nnödvändiga investeringar, och det kommer också skapa väldigt många nya jobb över\nhela landet genom infrastruktursatsningar på järnväg, vägar, energi, bostäder och\nvälfärd. Det är investeringar som vi tillsammans genom den svenska staten behöver\ngöra.\n4",
      "start_index": 11887,
      "end_index": 13607,
      "page": 5,
      "metadata": null,
      "embedding": null
    },
    {
      "text": "\\n",
      "start_index": 13607,
      "end_index": 13609,
      "page": 6,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nDet gröna investeringsprogrammet gör att vi kan ta itu med många av de områden\nsom varit eftersatta under många år, när fokus istället legat på kortsiktiga vinster och\nspekulation. Att se till att alla som bor i Sverige har en bra bostad är ett sådant\nexempel. Omställningen kräver att det finns bra bostäder och möjligheter att leva gott\nför de som ska genomföra den, oavsett var i landet det gäller. Bostadsbristen är en\nbromskloss både för lokalsamhällen, arbetstagare och arbetsgivare som vill vara\ndelaktiga i att ställa om Sverige. När vi gör de nödvändiga framtidsinvesteringarna i\nnya bostäder har vi en fantastisk chans. Med större kontroll och planering från\nsamhällets sida, kan byggandet både öka i takt och bli miljösmart och lagra kol\nistället för att släppa ut koldioxid. Så bygger vi samhället och stärker människors rätt\ntill en trygg bostad, samtidigt som vi lägger grunden för ett hållbart klimatsmart\nsamhälle.\nVägnätet och järnvägen behöver rustas upp i stora delar av Sverige, när industrierna\nnu expanderar på nya platser. Tunga transporter behöver styras till järnväg och\nhållbar sjöfart. För att göra såväl person- som godstransporter hållbara behöver\nvägnätet både elektrifieras och kompletteras med infrastruktur för andra hållbara\ndrivmedel. Staten måste öka sin kontroll över infrastruktur och resurser som behövs\nför att genomföra klimatomställningen. Produktionen av både el och exempelvis\nvätgas behöver öka kraftigt när vi ställer om från användning av fossila bränslen,\ndärför behöver staten gå in med satsningar på förnybar energi. Staten måste öka sin\nkontroll över infrastruktur och resurser som behövs för att genomföra\nklimatomställningen. Det offentliga ska ta över ansvaret för elnätet, vilket kommer\nleda till minskade avgifter för hushållen. För att såväl öka alla människors\nrörelsefrihet som för att minska utsläppen av växthusgaser så behöver även\nkollektivtrafiken byggas ut och göras billigare och mer tillgänglig i",
      "start_index": 13609,
      "end_index": 15608,
      "page": 6,
      "metadata": null,
      "embedding": null
    },
    {
      "text": "för hushållen. För att såväl öka alla människors\nrörelsefrihet som för att minska utsläppen av växthusgaser så behöver även\nkollektivtrafiken byggas ut och göras billigare och mer tillgänglig i hela landet.\nEn annan viktig del i den gröna omställningen är satsningar på hållbar\nlivsmedelsproduktion. Stora delar av den mat och energi vi konsumerar kommer från\nlandsbygden, men samtidigt blir det allt svårare att bygga ett bra liv när service och\nvälfärd koncentreras till storstäderna. Oavsett var i landet vi bor så har vi ett\ngemensamt intresse av att landsbygden inte utarmas. Mer av naturresursernas värden\nmåste stanna kvar där de utvinns och produceras. Vindkraften ska gynna både\nkommun och boende i närområdet. Äldreomsorg, förskola, skola och matbutik\nbehöver finnas på fler mindre orter. Ett ökat bostadsbyggande måste också ske på\nlandsbygden, med hyresrätter med rimliga hyror och småhus. Utbyggnaden av\ntransportinfrastruktur och fiber går alldeles för sakta, staten behöver gå in och ta ett\nstörre ansvar för utbyggnaden. Välfärden måste vara till för alla och finnas överallt.\nAtt som individ försöka minska sin klimat- och miljöpåverkan är bra, men det\nkommer aldrig att räcka. Vi måste ta oss an klimatkrisen som samhälle. Mycket av\ndet vi konsumerar behöver vi för att leva bra liv – mat, kläder, boende och resor –\nmen sättet sakerna och energin framställs på behöver ändras. För de flesta av oss sker\nen stor del av konsumtionen och resandet för att hållbara alternativ saknas. Det gäller\ninte minst på landsbygden. Det är samhället och politikens ansvar att se till att\nalternativen finns. Där inte teknikskiften räcker för att minska utsläppen måste\nkonsumtionen styras bort från det smutsiga och alla ges förutsättningar att leva mer\nhållbart. Vi ser ett hållbart liv som ett bättre liv. Kortare arbetsdagar med mer tid för\n5",
      "start_index": 15415,
      "end_index": 17264,
      "page": 6,
      "metadata": null,
      "embedding": null
    },
    {
      "text": "\\n",
      "start_index": 17264,
      "end_index": 17266,
      "page": 7,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nrelationer och egna intressen, produkter som håller och lätt kan återanvändas och\ndelas istället för slit- och släng. Renare storstadsluft, billig och fungerande tåg- och\nkollektivtrafik. Hälsosammare mat från vår egen svenska landsbygd. Men för ett fåtal\när konsumtion en livsstil av lyx och överflöd. Den rikaste procenten släpper ut tio\ngånger mer utsläpp än majoriteten av befolkningen. Det är denna elit som behöver\ndra ner sin konsumtion mest. Hos samma personer samlas rikedomar på hög istället\nför att gå till investeringar i framtiden. Det är hög tid att de få som har stora\nkapitaltillgångar bidrar mer till omställningen. För alla oss andra kommer\nomställningen att skapa större möjligheter, nya jobb, friskare liv och mer\nframtidstro.\nTrygghet – inte splittring\nAtt välfärden omfattar alla som bor i vårt land har länge varit en viktig del i det som\ngjort Sverige till ett tryggt och jämlikt land. Nu ifrågasätter högerpartierna den idén. I\ndagens ekonomi ses värdet i en människa i hennes förmåga att producera och\nhögerns politik går ut på att angripa invandrare, sjuka, arbetslösa och personer med\nfunktionsnedsättning och att begränsa vår tillgång till välfärden. Högerns idé är att\ninvandrade, sjuka och arbetslösa är lata och om vi får det sämre så tvingas vi prestera\nbättre. Samtidigt har de en idé om att det absoluta toppskiktet måste få det bättre,\ngenom sänkta skatter, bonusar och andra morötter, för att de ska prestera mer. Det är\nen haltande logik och en politik som skapar konflikter och misstro mellan\nmänniskor.\nMöjligheten att bo bra till en rimlig kostnad har spelat en viktig roll i det jämlika\nsamhällsbygget, men efter att också bostäderna lämnats åt marknaden ökar\nbostadsbristen, boendekostnader och segregation. Byggtakten har hållits nere för att\nbostadspriserna ska fortsätta att stiga, hyresgäster krävs på allt högre hyror medan\nden som köper bostadsrätt lägger allt större del av sin inkomst på bostaden. Efter",
      "start_index": 17266,
      "end_index": 19256,
      "page": 7,
      "metadata": null,
      "embedding": null
    },
    {
      "text": "har hållits nere för att\nbostadspriserna ska fortsätta att stiga, hyresgäster krävs på allt högre hyror medan\nden som köper bostadsrätt lägger allt större del av sin inkomst på bostaden. Efter att\nVänsterpartiet tagit och vunnit fajten om att stoppa marknadshyrorna tillsammans\nmed Hyresgästföreningen och en bred massiv rörelse är det tid för nästa steg.\nVänsterpartiets nästa steg handlar om en politik för massivt bostadsbyggande,\nklimatsmarta renoveringar och sänkta hyror som går hand i hand med den gröna\nomställningen. Vänsterpartiet vill se ett statligt byggbolag, investeringsstöd för ökat\nbostadsbyggande och en aktiv markpolitik. Med en progressiv fastighetsskatt skulle\nlyxfastigheter taxeras högre medan majoriteten av husägarna inte skulle få högre\nskatt.\nBarn, sjuka och arbetslösa måste självklart ha samma rätt som arbetande människor\natt ha goda liv. Alla har vi varit barn. Alla kan vi bli sjuka eller förlora jobbet. När vi\nblir gamla blir vi förhoppningsvis pensionärer. När du blir sjuk eller föder barn ska\ndu kunna lita på att få ersättning från Försäkringskassan utan att behöva stånga dig\nblodig. När du blir gammal ska du kunna leva på din pension, inte bara överleva. På\nsamma sätt ska du som lever med funktionsnedsättning kunna lita på att du får det\nstöd du behöver, och på att din rätt att delta i samhället på det sätt du vill inte ständigt\nifrågasätts och försvåras. Tryggheten i ett samhälle hänger ihop med hur våra\ntrygghetssystem fungerar – a-kassan, sjukförsäkringen, LSS och pensionerna.\nVänsterpartiet vill se en mänsklig sjukförsäkring och ett slut på utförsäkrandet av\nsjuka. Du som blir arbetslös ska veta att du får en bra a-kassa och inte behöva oroa\ndig över att du måste flytta till en billigare lägenhet, sälja huset eller inte kunna ha\n6",
      "start_index": 19064,
      "end_index": 20851,
      "page": 7,
      "metadata": null,
      "embedding": null
    },
    {
      "text": "\\n",
      "start_index": 20851,
      "end_index": 20853,
      "page": 8,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nmat på bordet. Men politiska beslut har gjort att a-kassans ersättningar är lägst i\nNorden.\nDu ska vara trygg när du blir gammal. Vänsterpartiet vill ha ett nytt pensionssystem\nsom inte gör människor fattiga och kräver därför att det nuvarande systemet rivs upp.\nDe låga pensionerna är också en jämställdhetsfråga och rättvisefråga – en stor andel\nav fattigpensionärerna är kvinnor och invandrade. I ett av världens rikaste länder,\nSverige, måste det gå att ha ett gott liv även som äldre. Det förutsätter en annan\nfördelningspolitik där värdet av det som vi skapar tillsammans fördelas efter behov.\nRobusta trygghetssystem kräver också en starkare och mer inkluderande\narbetsmarknad där fler människor har bra och trygga jobb.\nTrygg på jobbet\nArbetslöshet är ett enormt slöseri med människors kompetens och erfarenheter. Ändå\när det bara ett parti i riksdagen som har en politik för full sysselsättning –\nVänsterpartiet.\nVälfärdsskulden som uppstått innebär att hundratusentals jobb försvunnit ur skola,\nvård och omsorg sedan 1990-talet, och det behövs en politisk vilja för att successivt\nbörja bygga upp en bättre kvalitet igen. Men politikens ansvar stannar inte vid\noffentliganställda. Det som gjorde Sverige till en ledande industrination var de\npolitiska beslut som då innebar byggandet av en miljon bostäder under kort tid,\nbyggandet av infrastruktur och utbyggnad av välfärd åt alla. Investeringar i\njämlikhet, jämställdhet och trygghet är bra också för de svenska företagen.\nGenom en politik för högre löner för dem med lägst inkomster så skapas\nefterfrågan. Pensionärer som får högre pension gör så att affären kan hålla öppet på\nen liten ort. När politiken levererar välfärd, försäkringar som a-kassa, pensioner och\nsjukpenning, om staten satsar stort på klimatomställning och infrastruktur, då skapas\njobb i företagen och möjligheter att leva och bo i hela landet.\nNär högern och näringslivets lobbyorganisationer talar om flexibilitet",
      "start_index": 20853,
      "end_index": 22837,
      "page": 8,
      "metadata": null,
      "embedding": null
    },
    {
      "text": "satsar stort på klimatomställning och infrastruktur, då skapas\njobb i företagen och möjligheter att leva och bo i hela landet.\nNär högern och näringslivets lobbyorganisationer talar om flexibilitet på\narbetsmarknaden menar de i klarspråk försämrad anställningstrygghet, och sanningen\när att arbetslivet har blivit allt mer otryggt för många av oss som arbetar.\nOtryggheten skapas genom tillfälliga anställningar, sms-jobb, gig-jobb, deltidsjobb\noch bemanningsjobb. Otrygga anställningar leder till tysta arbetsplatser och lägre\nfacklig organisationsgrad. Du bråkar inte gärna med den chef som dagen efter kan\navsluta din anställning. Du tar inte strid mot sexuella trakasserier eller diskriminering\nom det kan kosta dig nästa jobbpass. Få av oss väljer den osäkra arbetssituationen\nfrivilligt. De flesta av oss vill ha en viss trygghet för att kunna planera våra liv,\nskaffa en bostad, kunna ta semester eller veta att vi lugnt kan sätta barnen i skola\nutan att behöva flytta från orten inom några år. Samhällsutvecklingen går stick i stäv\nmed människors behov. Sedan förra valet har andelen unga som tycker att\nkollektivavtal och fast anställning är viktigt ökat kraftigt.\nAnställda med utländsk bakgrund är överrepresenterade i osäkra, lågbetalda och\nstressiga jobb. Ingen av oss ska behöva utstå rasism på arbetsplatsen eller vara\nberoende av arbetsgivaren för att få stanna i Sverige. Diskrimineringen och rasismen\npå arbetsmarknaden måste stoppas.\n7",
      "start_index": 22640,
      "end_index": 24094,
      "page": 8,
      "metadata": null,
      "embedding": null
    },
    {
      "text": "\\n",
      "start_index": 24094,
      "end_index": 24096,
      "page": 9,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nTrygghet på arbetsmarknaden är också att alla ska orka jobba hela vägen fram till\npensionen. I många arbetaryrken, särskilt de kvinnodominerade, är det verkligen\ningen självklarhet. Arbetslivet måste utvecklas och arbetstiden förkortas. Det är\ningen naturlag att vi ska jobba åtta timmar om dagen. Livet är så mycket mer än\narbete. Med dagens tekniska utveckling finns förutsättningar att inleda en\narbetstidsförkortning, med sikte på sex timmars arbetsdag, med bibehållen lön. En\narbetstidsförkortning skulle vara ett viktigt steg för ökad jämställdhet eftersom det\nockså skulle möjliggöra för en mer jämställd fördelning av det obetalda hemarbetet.\nVänsterpartiet tycker att det är viktigare med en arbetstidsförkortning som kommer\nalla till del än sänkta skatter för ett fåtal.\nEtt tryggt samhälle ställer inte människor mot varandra. När högerpartier förespråkar\nlåglönejobb och begränsad välfärd för de av oss som inte är födda i Sverige bygger\ndet på ett cyniskt utnyttjande av människor, ibland förklätt till antirasism. När\nmänniskors utsatta situation utnyttjas pressas allas våra löner och våra möjligheter\nner. Därför behöver vi hålla ihop. Det är inte när någon annan får sämre villkor som\ndu får bättre villkor. Tvärtom, vi har ett gemensamt intresse av att förbättra villkoren\nistället för att öka den vinst som ett fåtal kan göra på våra arbetsinsatser. Det är inte\ngenom tidsbegränsade uppehållstillstånd som integrationen förbättras. Tvärtom, det\när genom en trygg och permanent tillvaro i samhället som vi människor rotar oss.\nGenom att hålla ihop skapar vi trygga liv för alla.\nFackens och kollektivavtalens roll är central både för ekonomin och demokratin.\nRätten att gemensamt förhandla lönerna, och att arbetsgivaren inte kan anställa\nnågon annan för sämre villkor eller lön än vad som är överenskommet med facket,\ngör att vi kan ha en stabil och positiv löneutveckling och att vi klarar dåliga tider i\nekonomin utan att behöva få sämre",
      "start_index": 24096,
      "end_index": 26090,
      "page": 9,
      "metadata": null,
      "embedding": null
    },
    {
      "text": "annan för sämre villkor eller lön än vad som är överenskommet med facket,\ngör att vi kan ha en stabil och positiv löneutveckling och att vi klarar dåliga tider i\nekonomin utan att behöva få sämre betalt. Kollektivavtalen och\narbetsrättslagstiftningen säkerställer ett grundläggande inflytande och skyddar oss\nanställda från maktfullkomlighet och godtycke. Det gör också att en sektor eller ett\nenskilt företag inte kan driva en verksamhet som inte bär sig genom att tvinga ner\nlöner och villkor. Lönedumpning, ekonomisk brottslighet och utnyttjande är centrala\nhot idag. I Sverige pågår en dragkamp om makten och villkoren där löntagarna\ntappat mark en tid. En del av striderna sker i politiken och andra sker vid\nförhandlingsbordet mellan parterna på arbetsmarknaden. Men för att förhandlingarna\nska vara rättvisa behöver politiken respektera den svenska modellen, där politiker\ninte hotar den ena parten med försämringar om den inte ger med sig. Det var vad som\nhände med lagen om anställningsskydd under 2020. Du som enskild löntagare kan\nbidra genom att vara organiserad fackligt, och se till att din arbetsplats har\nkollektivavtal. Vänsterpartiet kommer att fortsätta försvara förhandlingsrätten och en\nstark arbetsrättslagstiftning.\nEn politik för full sysselsättning, investeringar i välfärd och infrastruktur,\narbetstidsförkortning, starkt anställningsskydd, trygga försäkringssystem och för att\nen hög andel av arbetsplatserna ska omfattas av kollektivavtal, det ger förutsättningar\nför starka, trygga löntagare och en fungerande samhällsekonomi.\n8",
      "start_index": 25895,
      "end_index": 27452,
      "page": 9,
      "metadata": null,
      "embedding": null
    },
    {
      "text": "\\n",
      "start_index": 27452,
      "end_index": 27454,
      "page": 10,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nEn central uppgift i valet 2022 är att driva frågan om de anställdas makt över sitt\narbete och att stödja fackligt aktivas kamp för avtal som ger reell beslutanderätt till\nde fackliga organisationerna. Den offentliga sektorn kan här gå före och genom\nbeslut och avtal överföra makten över frågor som arbetstid, bemannings- och\nanställningsfrågor och arbetets organisering till de anställda.\nSom ett skydd mot kortsiktig vinstjakt så vill Vänsterpartiet ge löntagare och\nsamhällskooperativ laglig rätt och offentligt finansiellt stöd att ta över verksamheter\noch industrier som hotas stängas ner och flytta utomlands. Detta skulle skydda\narbetstillfällen, löntagares inkomster och värna hela den stadsdel eller ort där\narbetsplatsen finns.\nTryggare samhälle utan våld\nVänsterpartiet arbetar för alla människors frihet och har därför politiken för trygga\njobb, ett robust välfärdssystem och för att samhällets rikedomar ska fördelas efter\nbehov. Men frihet handlar också om rätten till fysisk trygghet. Risken för att drabbas\nav våld beror idag till stor del på vem du är och var du bor. Om du är arbetarklass,\nkanske med utländsk bakgrund, och bor i ett fattigt område är sannolikheten större att\ndu utsätts för våld. Om du är kvinna löper du högre risk att bli utsatt för våld av\nnågon som du lever i en nära relation med. Och om du är en hbtqi-person är risken\nstor att trakasserier, hot, hat och våld blir en del av vardagen.\nNär samhällets orättvisor och klassklyftorna ökar skapas en mer gynnsam grogrund\nför kriminalitet. Det gör den i hela samhället men särskilt i de fattigaste områdena.\nDe av oss som bor i dessa områden är särskilt utsatta för våld och det finns en\nuppgivenhet över att samhället övergivit området. Istället för framtidsdrömmar om\nutbildning och bra jobb känner många en desperation inför en hopplös framtid.\nDroghandel har därför blivit ett alternativ för alltför många barn och ungdomar i\neftersatta förorter, detta gäller särskilt för",
      "start_index": 27454,
      "end_index": 29453,
      "page": 10,
      "metadata": null,
      "embedding": null
    },
    {
      "text": "och bra jobb känner många en desperation inför en hopplös framtid.\nDroghandel har därför blivit ett alternativ för alltför många barn och ungdomar i\neftersatta förorter, detta gäller särskilt för pojkar och unga män. Det är ett svek från\nsamhällets sida. Alltför ofta lyfts repression och hårdare tag upp som lösningar\nistället för att ta itu med problemen på allvar. Det kräver nämligen omfattande\nförebyggande insatser. För att få ner brottsligheten går det inte bara att vara hård mot\nde kriminella, det gäller att vara smartare än de kriminella. Vissa straff kan behöva\nhöjas men mycket mer fokus måste riktas mot att förhindra rekryteringen av nya barn\ntill gängkriminalitet. Skola och fritidsverksamheter behöver ges bättre resurser,\nlikaså socialtjänsten. Ge barn och ungdomar möjligheter till kommunalt stödda\nfritidsaktiviteter, ge skolan bättre resurser för att stödja elever som behöver det för att\nklara betygen och förstärk socialtjänsten med tillräckliga resurser och kunskap för att\narbeta både förebyggande och med barnskydd.\nFöräldrar ska inte behöva oroa sig över skjutvapenvåld och drömma mardrömmar om\natt deras barn ska drabbas. Kriminaliteten behöver mötas både med ett fungerande\noch närvarande rättssystem som fler patrullerande poliser, arbete mot\nnarkotikahandel, kamp mot tillgången till illegala skjutvapen och ett effektivt\navhopparprogram, men framför allt med en kamp mot kriminalitetens djupare\norsaker – klassamhället, segregationen, rasismen på arbetsmarknaden,\n9",
      "start_index": 29258,
      "end_index": 30755,
      "page": 10,
      "metadata": null,
      "embedding": null
    },
    {
      "text": "\\n",
      "start_index": 30755,
      "end_index": 30757,
      "page": 11,
      "metadata": null,
      "embedding": null
    },
    {
      "text": "\\nVänsterpartiets valplattform 2022\ntrångboddheten och bristen på framtidstro. Många unga, särskilt med utländsk\nbakgrund, som bor i fattiga områden, utsätts även för rasism och övervåld från\npolisen, vilket blev tydligt i diskussionen kring Black Lives Matter-rörelsen. Att\nåterupprätta tilltron till polisen kräver stora förändringar av hur polisen arbetar.\nDroganvändningen är jämt fördelad över alla samhällsklasser men det är de mest\nutsatta i samhället som drabbas hårdast. Det som händer i fattiga områden hänger\nofta samman med droganvändning generellt. Därför måste kriminaliteten ses just\nsom ett samhällsproblem, inte något som händer på vissa platser. Tullens och\npolisens resurser måste öka för att komma åt de pengar som driver\nnarkotikahandeln.\nI ett tryggt samhälle tar vi krafttag mot våld, hedersförtryck och sexuella kränkningar\nmot kvinnor, barn och hbtqi-personer. Otrygghet har varit många kvinnors vardag\nunder stora delar av historien. Ingen ska behöva leva i en sådan verklighet.\nOjämställdheten har ett högt pris.\nVänsterpartiet anser att den inhumana flyktingpolitik som råder, med tillfälliga och\nvillkorade uppehållstillstånd, är en form av psykologiskt våld mot en redan utsatt\ngrupp. Rätten att söka asyl kan aldrig tummas på, vi kräver att endast permanenta\nuppehållstillstånd ska utfärdas vid beviljad asyl.\nDet är viktigt att rättssystemet fungerar, att kvinnors erfarenheter tas på allvar och att\nde som begår brott döms. För det behövs det fler poliser, ökad kunskap inom\nrättsväsendet om samtycke och om våld mot kvinnor och barn, och straff som gör att\nbrotten prioriteras av rättsvårdande instanser. Skolor och förskolor behöver arbeta\nförebyggande mot destruktiva normer för att alla barn, oavsett kön, ska kunna leva\nfria. Många kvinnor kan inte lämna destruktiva förhållanden för att deras ekonomi är\nför dålig, därför hänger arbetet med att uppvärdera kvinnors arbete och höja löner i\nlåglöneyrken ihop med arbetet mot våld mot kvinnor. Ett ökat statligt",
      "start_index": 30757,
      "end_index": 32754,
      "page": 11,
      "metadata": null,
      "embedding": null
    },
    {
      "text": "förhållanden för att deras ekonomi är\nför dålig, därför hänger arbetet med att uppvärdera kvinnors arbete och höja löner i\nlåglöneyrken ihop med arbetet mot våld mot kvinnor. Ett ökat statligt ansvar för att\nbygga bort bostadsbristen kommer också att göra det möjligt för många av\nde kvinnor som idag inte har något boendealternativ att lämna den bostad som hon\ndelar med en förövare. Vänsterpartiet anser att det därutöver måste vara en rättighet\natt få hjälp med en långsiktig trygg boendelösning för den som behöver det för att\nlämna våldsutsatthet. Socialtjänsten måste garanteras ett varaktigt och stabilt stöd för\narbetet mot våld i nära relationer. Barnperspektivet måste stärkas i vårdnadstvister\noch det ska inte vara möjligt för våldsutövare att behålla gemensam vårdnad.\nVänsterpartiet vill motverka den privatisering som sker av kvinnojourernas\nverksamhet. Det är ett samhällsansvar att stoppa mäns våld mot kvinnor, inte en\nmöjlighet för privata bolag att göra vinst.\nGemensamt ägd välfärd i hela landet\nDe senaste decennierna har politiken förlitat sig på att marknaden ska lösa våra\nbehov av trygghet, men marknadslösningar har urholkat vår gemensamma välfärd\nsamtidigt som en allt större del av våra skattemedel går till administration och\nkontroll. Privatiseringar har lett till dyrare elpris, att apoteken flyttar från landsbygd\ntill städer och från fattiga till rika områden, att du har olika tillgång till vård, skola\n10",
      "start_index": 32562,
      "end_index": 34002,
      "page": 11,
      "metadata": null,
      "embedding": null
    },
    {
      "text": "\\n",
      "start_index": 34002,
      "end_index": 34004,
      "page": 12,
      "metadata": null,
      "embedding": null
    },
    {
      "text": "\\nVänsterpartiets valplattform 2022\noch omsorg beroende på var du bor, att det gått inflation i betygen och till en allt\nsämre kvalitet på service och välfärd. Även kulturen och idrotten har utarmats när\nskolbibliotek läggs ned, simskolan blivit dyrare och biografer finns på färre orter.\nDet borde vara nog med skandaler om hur välfärdsprofitörer roffar åt sig vinster men\nlåter äldre dö i ensamhet på boendet eller sparar på lärare och material så att skolbarn\ninte får tillräckliga kunskaper. Privatiseringarna av välfärden öppnar upp för\nkriminella att sko sig på skattemedel. Välfärdsbrott bekämpas inte bäst genom\nytterligare tandlös kontroll. Brotten mot välfärden bekämpas bäst genom att det inte\ngår att göra vinster vare sig på barn eller på sjuka och gamla människor.\nEn betydande majoritet av Sveriges befolkning vill sätta stopp för de nyliberala\nprivatiseringarna och stoppa vinstjakten i välfärden. Trots det är det bara\nVänsterpartiet som går i takt med väljarna.\nVänsterpartiet vill införa ett totalförbud mot alla vinstdrivande verksamhetsformer inom\nvälfärden. Men motståndet från många partier är stort och intresset från andra partier är\nhalvhjärtat. Vänsterpartiet behöver växa och få större inflytande för att åter kunna göra\nvälfärden till en gemensam angelägenhet och inte främst en vinstmöjlighet för\nriskkapitalister.\nDe massiva skattesänkningar som genomförts av högerpartier och socialdemokrater\nunder många år har resulterat i att det nu finns 350 miljarder mindre per år till\nvälfärden än 1990. Därför är det färre som jobbar inom välfärden, trots att vi har\nblivit fler i Sverige. I takt med att skatterna på de mest förmögna minskat ökar\ntrycket på lokal- och regionalpolitiker att höja skatten för att slippa skära ner\nytterligare. Det är en omvänd fördelningspolitik, där pengar flyttas från allas vår\nvälfärd till ett fåtal redan rika.\nEftersom välfärdsyrkena är kvinnodominerade så slår neddragningarna särskilt hårt\nmot kvinnors arbetsvillkor och möjlighet till",
      "start_index": 34004,
      "end_index": 36003,
      "page": 12,
      "metadata": null,
      "embedding": null
    },
    {
      "text": "där pengar flyttas från allas vår\nvälfärd till ett fåtal redan rika.\nEftersom välfärdsyrkena är kvinnodominerade så slår neddragningarna särskilt hårt\nmot kvinnors arbetsvillkor och möjlighet till makt och inflytande. En fungerande\nvälfärd, så som bra förskola och trygg äldreomsorg, är också en förutsättning för att\nmånga kvinnor ska kunna lönearbeta istället för att göra traditionellt hemarbete.\nVänsterpartiet har en skattepolitik som ser till vilka behov som finns och där de med\nstora kapitaltillgångar eller höga löner får bidra mer till välfärden än de gör idag. Vi\nvill inte höja skatten för vanliga löntagare utan på mångmiljonarv, lyxvillor och stora\naktievinster som man inte ens behöver jobba för. Vänsterpartiet har en\nfördelningspolitik som gör att samhällets rikedomar kommer fler till del. Istället för\nrut-bidrag till städning hos fullt friska personer så kan vi använda skattekronorna till\natt förbättra hemtjänsten. Istället för pengar i fickan på de privata skolbolagen kan vi\nsatsa på att alla barn ska få en bra utbildning. Istället för fortsatt ökande klyftor kan\nvi göra Sverige mer jämlikt.\nKultur som konst, musik och film bidrar till att skapa ett rikare samhälle att leva i för\nalla. Det är viktigt att kulturen står fri från såväl kommersiell som politisk styrning\noch finns i hela landet. Kulturen spelar en viktig roll och är en del av välfärden.\nKulturen kan spegla samhället, motverka segregation och klasskillnader.\nVälfärden är samhällets ansvar och borde styras demokratiskt. Det är politikens\nuppgift att se till att den fungerar, kommer alla till del och att de anställda ges\ninflytande. De som jobbar på sjukhusen, skolorna eller hemtjänsten idag har burit\n11",
      "start_index": 35807,
      "end_index": 37507,
      "page": 12,
      "metadata": null,
      "embedding": null
    },
    {
      "text": "\\n",
      "start_index": 37507,
      "end_index": 37509,
      "page": 13,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nskattesänkningarnas konsekvenser på sina axlar, med att arbeta hårdare, avstå\nlöneökningar och se kollegorna bli färre och det egna lasset större varje år. Istället för\natt lösa resursbristen har styrande politiker svarat med ineffektiva modeller,\nminutstyrning och idéer som optimerad schemaläggning, där ingen som arbetar i\nverksamheten tillfrågats. Läkare och sjuksköterskor, undersköterskor, lärare och\nsocialsekreterare, alla som behövs i välfärden, förvandlas till administratörer i ett\nsystem där politiker kräver att allt dokumenteras i modeller som inte hade behövts.\nDet är resurser som främst behövs, inte formulär för kvalitetssäkring, nya\nbokningssystem för sjukhussängar eller ännu en managementkonsult som inte kan\nnågot om verksamheten. Kombinationen av marknadslösningar, byråkrati och\nresursbrist har skapat närmast omänskliga villkor för de samhällsbärare vi inte klarar\noss utan. Dessa samhällsbärare förtjänar att bli lyssnade på. De har handfast kunskap\nsom är avgörande för att lyfta välfärden, och den behöver tas om hand. De anställda i\nvälfärden bör också få ett kraftigt utökat inflytande över verksamheterna de arbetar i.\nJämlik vård och omsorg\nDet är när vi står tillsammans som vi bäst kan klara utmaningar och kriser. Pandemin\nhar gjort bristerna i sjukvården och äldreomsorgen tydliga. Konsekvenserna av\nmånga år av nedskärningar och privatiseringar syntes i att äldre inte skyddades från\nsmittan trots löften från vårdföretagen och trots att personalen gjorde sitt bästa med\nknappa resurser. Det fanns för få vårdplatser, alltför belastade vårdcentraler, för lite\npersonal och för dåliga förberedelser med skyddsutrustning. Sverige behöver rusta\nupp hela vårdsektorn för att kunna klara de mer normala skiftningarna i vårdbehov\nmen också för att kunna växla upp kapaciteten i kristider. Om personalen redan går\npå knäna och vårdköerna redan är för långa är det svårt att hantera en kris utan att\nbåde personal och patienter blir",
      "start_index": 37509,
      "end_index": 39506,
      "page": 13,
      "metadata": null,
      "embedding": null
    },
    {
      "text": "också för att kunna växla upp kapaciteten i kristider. Om personalen redan går\npå knäna och vårdköerna redan är för långa är det svårt att hantera en kris utan att\nbåde personal och patienter blir lidande. Det är inte acceptabelt att stora resurser,\nsom behövs till människor med komplext eller långvarigt behov av vård istället går\ntill nätläkartjänster för att behandla vanlig snuva och andra mindre åkommor hos\nfriska människor.\nNär vården inte räcker till tvingas anhöriga, särskilt kvinnor, att ta ett allt större\nansvar. Vården och omsorgen har styckats upp, mellan nivåer och aktörer, människor\nbollas runt i en stor administrativ apparat och det är ofta en kamp för den enskilde\noch dess anhöriga att få rätt tillgång till vård. Vård måste ges efter människors behov\noch inte efter kapaciteten i felaktigt konstruerade system. Din försäkring eller\nposition i samhället ska inte avgöra vilken vård du får.\nMånga år av privatiseringar och ständig jakt på effektiviseringar i arbetslivet, skolan,\nvården och omsorgen har påverkat både hälsa, vårdbehov och tillgången till vård\nnegativt. Stressrelaterade sjukdomar blir allt vanligare och psykisk ohälsa ökar\nsärskilt bland kvinnor och hos unga utan att det leder till utbyggd vård eller\nförändrad arbetsmiljö. Du ska ha rätt till hjälp snabbt oavsett om du har brutit benet\neller blivit utbränd. Men Sverige har idag minst antal vårdplatser i EU och en alldeles\nför dåligt utbyggd primärvård. Att du är beroende av omsorg ska inte, som idag,\nbegränsa dina möjligheter att styra över ditt liv. Vittnesmålen om äldre som nästan\naldrig får gå ut eller som måste äta sin middag tidigt på eftermiddagen för att\npersonalen ska få tiden att gå ihop vittnar om en förskjutning i synen på\n12",
      "start_index": 39310,
      "end_index": 41047,
      "page": 13,
      "metadata": null,
      "embedding": null
    },
    {
      "text": "\\n",
      "start_index": 41047,
      "end_index": 41049,
      "page": 14,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nmänniskovärde. Vård och omsorg måste ges efter behov oavsett om du bor på ett\nsärskilt boende eller har insatser av hemtjänsten. Därför vill Vänsterpartiet satsa mer\nresurser på hälso- och sjukvården och äldreomsorgen, samt satsa på personalen så att\nvi samtidigt får bort personalbristen och stärker personalens villkor och arbetsmiljö.\nSjukvården måste vara jämlik, jämställd och tillgänglig, oavsett var i landet du bor\noch oavsett vem du är. Så är det inte idag. Behoven ska styra, du ska inte behöva lösa\nen privat försäkring för att få en bra sjukvård och tandvård eller en trygg\nförlossning. Lösningen är inte att förstatliga sjukvården men för att säkerställa en jämlik\nvård i Sverige måste staten ta ett större ansvar för att skapa lika förutsättningar.\nOmfördelningen från stat till region och kommun måste öka och särskild hänsyn ska tas till\nde många kommuner och regioner som idag inte får ihop sin ekonomi samtidigt som de\nredan har bland landets högsta skatter totalt sett.\nTrots att tandhälsan i befolkningen som helhet har förbättrats kvarstår betydande\nsocioekonomiska skillnader. En viktig orsak är att det för vuxna patienter saknas ett\nhögkostnadsskydd värt namnet och dessa får därför stå för en stor del av\ntandvårdskostnaderna själva. Detta innebär att en ganska stor grupp avstår från\ntandvård av ekonomiska skäl. Vänsterpartiet vill därför införa en tandvårdsförsäkring\nliknande den som finns inom övrig hälso- och sjukvård med ett högkostnadsskydd\nsom gör att vuxna människor med behov inte ska behöva tacka nej till god tandvård.\nEn vård och omsorg som är solidariskt finansierad av skattemedel och där pengarna\ngår till verksamhet och inte till företagens vinster är en grundförutsättning för att\nuppnå en jämlik vård i hela Sverige.\nUtbildning är nyckeln till ett bättre samhälle\nSvensk förskola och skola ska vara jämlik och jämställd, där alla barn och unga ges\nsamma rätt till utbildning. En skola som ger barn lika chanser är",
      "start_index": 41049,
      "end_index": 43044,
      "page": 14,
      "metadata": null,
      "embedding": null
    },
    {
      "text": "är nyckeln till ett bättre samhälle\nSvensk förskola och skola ska vara jämlik och jämställd, där alla barn och unga ges\nsamma rätt till utbildning. En skola som ger barn lika chanser är också\nkompensatorisk, det vill säga den förmår ge mer stöd till den som kommer från\nsämre förutsättningar. Under lång tid fanns det en vilja till detta. Politiska reformer la\ngrunden för en av världens bästa skolor. Så är det inte längre. Alldeles för många\nbarn går idag miste om en bra skolgång, särskilt barn som växer upp i\nsocioekonomisk utsatthet. Det är ett misslyckande, inte bara för det enskilda barnet,\nutan också för samhället i stort.\nSverige är extremt. Som enda land i världen råder det fri dragningsrätt på de\nskattemedel som ska gå till våra barns utbildning. Pengarna du och jag betalar för\nvåra barns skolgång och framgång går till vinster i skolkoncerner och hamnar i\nskatteparadis. Dessutom leder den marknadsanpassade skolan till betygsinflation,\nsegregation och ökad ojämlikhet. Privatiseringsexperimentet med marknadsskolan\nhar förstört möjligheterna för tusentals barn. Om dina föräldrar är låg- eller\nhöginkomsttagare, akademiskt skolade eller inte, invandrade eller svenskfödda,\nspelar en allt större roll för dina möjligheter att klara skolan. Marknadsskolan är ett\nmonumentalt misslyckande. Det tycker en majoritet av svenska folket och stora delar\nav lärarkåren. Vänsterpartiet vill avskaffa marknadsskolan med start nästa\n13",
      "start_index": 42859,
      "end_index": 44300,
      "page": 14,
      "metadata": null,
      "embedding": null
    },
    {
      "text": "\\n",
      "start_index": 44300,
      "end_index": 44302,
      "page": 15,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nmandatperiod. Barnens rätt till utbildning kan inte vänta. Varje år är det nya elever\nsom skickas igenom systemet utan tillräckliga kunskaper. För varenda en av dem är\ndet en förlorad livschans.\nDet räcker inte att åtgärda systemfelen med den privatiserade skolan. Skolan måste\nockså tillföras mer resurser, det är bara så vi kan skapa en skola som kan möta barn\nutifrån deras olikheter och skiftande behov. De senaste årtiondena har pengarna till\nskolan minskat. Det krävs satsningar inte bara på undervisning utan också på\nelevhälsa, specialpedagoger, fritidsverksamhet och socialt stöd. Alltför många barn\nfar illa idag och den psykiska ohälsan bland unga är utbredd.\nEn framgångsrik klimatomställning kräver många nya och kunskapsintensiva\narbeten, hög kompetens och satsningar på utbildningsväsendet. Arbetare, som idag är\nanställda i privata företag och offentlig verksamhet ska inte drabbas av arbetslöshet\nnär samhället ställer om från fossilberoende. Deras yrkeskompetens behövs också i\nden gröna omställningen, men för att kunna hantera de nya gröna jobben behövs\nmassiva satsningar på omställningsstöd, kompetensutveckling och utbildning i vad\nhållbar samhällsutveckling innebär. Det måste bli lättare att utbilda sig efter\ngrundskolan oavsett vem du är, tjockleken på din plånbok eller var i landet du bor.\nAlltför många barn börjar aldrig gymnasieskolan eller hoppar av i förtid.\nGymnasieskolan ska kunna möta alla barns behov, och inte som idag bygga på\nkonkurrens. Vänsterpartiet vill värna universitetens oberoende och finansiering och\nhöja studiestödet så att fler kan välja att vidareutbilda sig. Folkhögskolor och\nKomvux behövs i hela landet. Bildning sker genom hela livet. Därför behöver vi\nockså värna studieförbundens ställning.\nVänsterpartiet vill satsa på hela utbildningssystemet. Från förskola till universitet\noch yrkeshögskola behöver kvaliteten och tillgängligheten öka. Det ska inte spela\nnågon roll om du bor i ett",
      "start_index": 44302,
      "end_index": 46284,
      "page": 15,
      "metadata": null,
      "embedding": null
    },
    {
      "text": "vill satsa på hela utbildningssystemet. Från förskola till universitet\noch yrkeshögskola behöver kvaliteten och tillgängligheten öka. Det ska inte spela\nnågon roll om du bor i ett miljonprogramsområde eller på landsbygden, rätten till\nlikvärdig utbildning och bildning är grundläggande. Vänsterpartiet vill se fler lärare,\ntidigare insatser för barn som har det kämpigt och förbättrad tillgång till lärande\ngenom hela livet.\nFörsvara kulturens oberoende\nVänsterpartiet försvarar den oberoende kulturen. Politiken ska skapa förutsättningar\nför en bred kultur som kommer alla till del och hålla armlängds avstånd till\ninnehållet. Vi lever i en tid då högerpopulistiska krafter försöker styra information\noch innehåll allt hårdare. Därför är det särskilt viktigt att satsa på och utveckla\nfolkbiblioteken, folkbildningen och public services oberoende ställning. En fri kultur\när avgörande för en stark demokrati.\n14",
      "start_index": 46105,
      "end_index": 47017,
      "page": 15,
      "metadata": null,
      "embedding": null
    },
    {
      "text": "\\n",
      "start_index": 47017,
      "end_index": 47019,
      "page": 16,
      "metadata": null,
      "embedding": null
    },
    {
      "text": "\\nVänsterpartiets valplattform 2022\nRösta på Vänsterpartiet!\nDet är hög tid för förändring. Vänsterpartiet satte ner foten kring marknadshyror för\natt nu är gränsen nådd. Ska vi alla ha en framtid som vi kan tro på, så är det\nVänsterpartiet som ska leda den politiska förändringen. Vänsterpartiet är ett parti\nsom lägger sin energi på konkreta politiska reformer för att återuppbygga och\nutveckla de trygghetssystem som rivits ner, en kraftfull grön omställning med jobb\noch välfärd i hela landet, i både storstad och glesbygd, förort och landsbygd. Ett parti\nsom står upp för oss alla, inte bara en liten rik elit. Vänsterpartiet ställer krav på\nkollektivavtal vid offentliga upphandlingar.\nPolitik är inte något som händer någon annanstans. Det är tillsammans med\nfolkrörelser som Vänsterpartiet driver fram förändringar. Vårt parti är också en stolt\ndel av en internationellt växande vänster som i åratal kritiserat politikens blinda tro\npå marknaden och agerat mot dess konsekvenser. Kapitalismen och klimathotet har\ninga landgränser. Därför är vi en rörelse som sätter den internationella solidariteten\nhögt på dagordningen. Vänsterpartiet är ett socialistiskt, feministiskt och\nantirasistiskt parti på ekologisk grund. Asylrätten undergrävs just nu i land efter land.\nNär rasismen växer, länder sluter sig och EU bygger murar ska Sverige agera för\nflyktingars rättigheter och försvara asylrätten både i Sverige och internationellt.\nVänsterpartiet anser att Sverige ska vara en röst för fred och rättvisa, inte för ökad\nmilitarisering. Sverige ska öka biståndet, stärka FN och skriva under\nkärnvapenkonventionen. Därför är Vänsterpartiet motståndare till Sveriges allt\ndjupare militära samarbete med NATO och EU, och vi är det enda riksdagspartiet\nsom konsekvent värnar och vill återupprätta svensk alliansfrihet. Vänsterpartiet vill\natt Sverige river upp värdlandsavtalet med NATO. I en rättvis värld måste den\nglobala ojämlikheten kraftigt minskas.\nVänsterpartiet vill ha en regering som står",
      "start_index": 47019,
      "end_index": 49018,
      "page": 16,
      "metadata": null,
      "embedding": null
    },
    {
      "text": "alliansfrihet. Vänsterpartiet vill\natt Sverige river upp värdlandsavtalet med NATO. I en rättvis värld måste den\nglobala ojämlikheten kraftigt minskas.\nVänsterpartiet vill ha en regering som står till vänster i svensk politik. Vänsterpartiet\nkommer att arbeta för att en sådan regering har modet att driva vänsterpolitik och stå\nemot nyliberalism och rasism. Vänsterpartiet samarbetar gärna med andra partier,\nmen bara om resultatet av arbetet innebär ökad jämlikhet, grön omställning och\nkraftigt stärkt välfärd. För oss står inte valet mellan två dåliga alternativ. Du som\nväljare håller förmodligen inte med oss i alla frågor. Det är ok. Men detta valår är det\nviktigt att lägga sin röst på ett vänsterparti som du kan lita på och som har modet att\nstå upp för sina ideal. För den som vill ha mer vänsterpolitik så finns det bara\nVänsterpartiet att rösta på i detta val.\nAtt vi i Vänsterpartiet anser att mycket mer resurser ska och kan satsas på välfärd,\nklimatinvesteringar, vård och jobbpolitik än vad de andra partierna gör beror inte på\natt vi kan trolla fram pengar som andra inte kan hitta. Det beror på att vi inte tror på\nden ekonomiska politik som fört Sverige in i passiv underkastelse inför\nmarknadskrafter, privat riskkapital och starka lobbyister från bolag som tjänar sina\npengar på att ta dem från elever, gamla och sjuka. Vi vet att de stora revor som\nskadat samhället, de snabbt växande klyftorna och förlusten av trygghet och\ngemenskap, inte varit oundvikliga. Det är politiker som fattat beslut om varje enskild\nprivatisering. Varje systemskifte. Varje skattesänkning och därpå följande\nnedskärning av viktig verksamhet. Varje icke-beslut, där klimatomställningen\nskjutits på framtiden.\n15",
      "start_index": 48823,
      "end_index": 50535,
      "page": 16,
      "metadata": null,
      "embedding": null
    },
    {
      "text": "\\n\\nVänsterpartiets valplattform 2022\nVi står vid en vändpunkt. Det som måste göras kommer att ta tid. Men det viktiga är\natt bryta trenden, och att istället för att acceptera fler försämringar börja bygga\nframtiden. Det finns självklara och brådskande problem att lösa för att rädda jorden\nfrån klimathotet. Välfärden måste byggas upp, jämlikheten stärkas och framförallt\nmåste politiken ta ansvar för samhällsutvecklingen och lösa de behov som finns hos\nmänniskor och miljö.\nIngen av oss vet vad som händer efter valet, men vi vet att det är din röst som avgör.\nVi vill att den rösten räknas. Därför tycker vi att du ska lägga den på ett parti som\nstår upp för de förändringar som behöver göras i Sverige. Vänsterpartiet kommer inte\natt acceptera den utgångspunkt som hela tiden består i att välja det mindre dåliga\nalternativet. Respekten för väljarna och demokratin kräver att en regering vi stödjer\nockså ska vara en regering som driver vänsterpolitik.\nDet är tillsammans vi bygger framtiden. Du som vill ha en politik för att förhindra\nklimatkatastrofen, skapa nya jobb i hela landet, förbättra trygghetssystemen och\nstärka välfärd, jämlikhet och jämställdhet, rösta på Vänsterpartiet!\n16",
      "start_index": 50535,
      "end_index": 51729,
      "page": 17,
      "metadata": null,
      "embedding": null
    }
  ]
}